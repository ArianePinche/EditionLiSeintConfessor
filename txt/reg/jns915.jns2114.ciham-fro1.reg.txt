&nbsp;[ fol. 142a]&nbsp;Ci conmence la&nbsp;vie&nbsp;monsigneur seint
Nicholas le&nbsp;beneoit confessor nostre Signeur
Jesu&nbsp;Crist.&nbsp;Mout doit&nbsp;volentiers&nbsp;oïr
et&nbsp;entendre tote creature qi nostre
Signour&nbsp;aime et&nbsp;croit&nbsp;les vies et&nbsp;les&nbsp;oevres des&nbsp;seinz,&nbsp;car il&nbsp;est raisson et&nbsp;droiture&nbsp;qe qi ot les biens q'il&nbsp;i&nbsp;prenge de&nbsp;bien example.&nbsp;Por&nbsp;ce vos
voel je&nbsp;conter la&nbsp;vie monsigneur saint Nicholas&nbsp;cui clerc et&nbsp;chevalier
et&nbsp;puceles reclaiment&nbsp;a&nbsp;lor besoignes,&nbsp;qe
aucun bien en retiegnent&nbsp;cil qi&nbsp;le m'orront
conter et&nbsp;dire,&nbsp;car de bien&nbsp;ne puet nus trop savoir si com les
Escritures recontent&nbsp;et del mal ne seit nus si&nbsp;petit que trop n'en
soit.&nbsp;
Messires seinz
Nicholas fu nez&nbsp;de haute lignie de&nbsp;la cité
de&nbsp;Patre&nbsp;qi ça en arriere
fu vile de&nbsp;grant&nbsp;renomee et&nbsp;pueplee de&nbsp;grant pueple,&nbsp;mes&nbsp;par les pechiez des genz par qoi&nbsp;totes
choses&nbsp;amenuisent est elle si&nbsp;amenuisie qe molt&nbsp;poi de&nbsp;genz
i&nbsp;habitent.&nbsp;En cele cité manoit&nbsp;li&nbsp;peres et&nbsp;la
mere monsigneur seint&nbsp;Nicholas&nbsp;qi entre les hauz homes et&nbsp;les
riches&nbsp;estoient honorez,&nbsp;mes il amoient mielz&nbsp;la celestiel loenge a&nbsp;aqerre qe la
terriene.&nbsp;Et encore fussent il&nbsp;molt riches de&nbsp;granz&nbsp;&nbsp;[ fol. 142b]&nbsp;avoirs et de&nbsp;granz possessions,&nbsp;il ne tendoient mie a&nbsp;avoir terrienes honors ne&nbsp;granz&nbsp;signories,&nbsp;mes del tout en&nbsp;tout entendoient&nbsp;a&nbsp;mener seinte
vie.&nbsp;Et merveille fu qe en la&nbsp;premeraine fleur de&nbsp;lor
jovente,&nbsp;qant il eurent cel seul fil,&nbsp;renoncierent a&nbsp;toz leur&nbsp;charneus deliz&nbsp;ne ne voloient plus
avoir&nbsp;d'oirs a&nbsp;totes leur richesces&nbsp;et&nbsp;de&nbsp;celui prioient
a&nbsp;nostre Signor q'Il l'aornast
de&nbsp;bones&nbsp;meurs et&nbsp;de&nbsp;bones costumes.&nbsp;Nostre
Sires&nbsp;del ciel entendi lor veus&nbsp;et&nbsp;lor proieres&nbsp;et&nbsp;si&nbsp;lor demostra mout tempre&nbsp;qieus li enfes&nbsp;seroit qant il vendroit en eage,&nbsp;car dementieres q'il gisoit en bierçuel
et&nbsp;la&nbsp;mere l'alaitoit,&nbsp;comença il a&nbsp;geuner&nbsp;.ii.&nbsp;jorz en la
semaine,&nbsp;le&nbsp;miercredi et&nbsp;le
venredi,&nbsp;ne n'aletoit chascun de&nbsp;cez
jorz qe une foie&nbsp;et&nbsp;atant&nbsp;s'en astenoit.&nbsp;Et
ce estoit merveilleuse chose&nbsp;qe&nbsp;enfes s'atenoit d'aletier la mamele sa&nbsp;mere en tele maniere.&nbsp;Qant il
comença&nbsp;a&nbsp;croistre et&nbsp;il fu de tel point q'il pot aler,&nbsp;si&nbsp;fu de si&nbsp;bones costumes
qe&nbsp;onqes de meillors ne fu&nbsp;nus jovenceaus&nbsp;ne ne se demena&nbsp;mie de&nbsp;teles
jolivetés ne de teles enfances,&nbsp;come son aage deüst
demander,&nbsp;einz&nbsp;aloit ensamble o&nbsp;son pere et&nbsp;sa mere
a&nbsp;l'eglise&nbsp;et&nbsp;si escoutoit et&nbsp;retenoit les seintes
﻿paroles&nbsp;qe&nbsp;il ooit conter et&nbsp;dire des
Escritures.&nbsp;Einsi&nbsp;estoit li bons enfes espris dedenz son
cuer&nbsp;des oevres nostre Signor et&nbsp;de sa grace.&nbsp;Il
ala&nbsp;a&nbsp;l'escole et&nbsp;tant aprist
qe&nbsp;mort furent son&nbsp;pere et&nbsp;sa&nbsp;mere.&nbsp;Et qant il tint
en&nbsp;sa&nbsp;mein&nbsp;lor richesces et&nbsp;lor
possessions,&nbsp;la&nbsp;parole qe&nbsp;nostre Signor dist
en&nbsp;l'Euvangile li venoit&nbsp;mout
sovent en sa pensee&nbsp;:&nbsp;"&nbsp;Qi&nbsp;ne
deguerpira totes les terrienes choses q'il
tient,&nbsp;il ne puet estre mes deciples."&nbsp;Si&nbsp;com il
pensoit a&nbsp;cez choses feire,&nbsp;il cremoit qe
la&nbsp;veine&nbsp;loenge del&nbsp;monde ne&nbsp;li fust
grevable.&nbsp;Por&nbsp;ce prioit il a&nbsp;nostre Signor&nbsp;a&nbsp;cui il demostroit&nbsp;tote sa
coverture&nbsp;qe si com il&nbsp;avoit
poesté&nbsp;seur tote creature,&nbsp;le deignast espirer
et&nbsp;conseillier si qe&nbsp;s'oevre
li&nbsp;peüst plere.&nbsp;Si com&nbsp;li&nbsp;bons enfes se porpensoit en tele maniere,&nbsp;il avint qe&nbsp;uns&nbsp;siens&nbsp;voisins qi&nbsp;jadis ot esté molt&nbsp;riches&nbsp;fu&nbsp;venuz a&nbsp;si tres grant poverté&nbsp;&nbsp;[ fol. 142c]&nbsp;et a&nbsp;si&nbsp;tres grant besoigne q'il n'avoit nule rien dont il
peüst meintenir sa vie.&nbsp;Et cil&nbsp;avoit&nbsp;.iii.&nbsp;mout beles filles
qi&nbsp;virges et&nbsp;puceles estoient et&nbsp;cui bien bas
home ne voloient prendre en mariage&nbsp;por
la grant poverté q'eles sosfroient
et&nbsp;sostenoient.
Li&nbsp;povres hom qui besoing et&nbsp;povertez destreignoit
dist a&nbsp;ses filles&nbsp;q'eles alassent gaaignier a&nbsp;lor cors&nbsp;ce dont
il&nbsp;et&nbsp;eles peüssent vivre.&nbsp;Ce fu
granz&nbsp;doleur, ce&nbsp;poez
croire,&nbsp;qant eles s'apareillierent d'aler au bordel par poverté.&nbsp;La&nbsp;renoumee
en&nbsp;ala tantost par la cité,&nbsp;tant qe seinz&nbsp;Nicholas l'entendi,&nbsp;si&nbsp;se&nbsp;dolut mout del chetif home&nbsp;qi&nbsp;ses filles voloit a&nbsp;tel
mestier&nbsp;envoier.&nbsp;Lors se porpensa li seinz jovenceaus&nbsp;q'il de&nbsp;ses richesces
raempliroit les&nbsp;besoinz des puceles qi estoient nees de&nbsp;haute&nbsp;lignie,&nbsp;por
ce&nbsp;q'eles ne fussent conchies&nbsp;del pechié&nbsp;et&nbsp;de&nbsp;la&nbsp;vileine oevre ou
li&nbsp;peres&nbsp;les voloit envoier.&nbsp;Li seinz hom
se&nbsp;porpensoit coment il&nbsp;porroit ceste oevre
fere,&nbsp;si&nbsp;qe&nbsp;nus ne&nbsp;le&nbsp;seüst fors nostre
Sires Jesu&nbsp;Criz,&nbsp;car meesmement le&nbsp;voloit il si&nbsp;fere&nbsp;qe&nbsp;cil&nbsp;a&nbsp;cui il&nbsp;le&nbsp;feroit ne seüssent qi il fust ne&nbsp;ne&nbsp;le&nbsp;coneüssent.&nbsp;Tant atendi qe&nbsp;la
nuit fu&nbsp;venue,&nbsp;si&nbsp;prist une&nbsp;grant piece d'or, si&nbsp;la lia&nbsp;el&nbsp;pan
de&nbsp;sa&nbsp;chemise&nbsp;et&nbsp;ala
a&nbsp;la&nbsp;messon del&nbsp;pere&nbsp;as damoiseles qi grant duel
demenoient,&nbsp;por ce q'eles devoient lor cors
livrer&nbsp;a&nbsp;hontage.&nbsp;Li&nbsp;seinz hom regarda
﻿partout&nbsp;environ la meson,&nbsp;si vit une
fenestre&nbsp;overte,&nbsp;si&nbsp;gieta parmi la fenestre l'or en&nbsp;la&nbsp;meson q'il avoit
aporté coiement&nbsp;et&nbsp;puis&nbsp;si&nbsp;s'en&nbsp;torna coiement arriere q'il ne fust aperceüs ne
veüs.&nbsp;Einsint trespassa cele&nbsp; nuit,&nbsp;tant qe
ce&nbsp;vint a&nbsp;la&nbsp;matinee qe&nbsp;li soleuz
resplendi.&nbsp;Dont se leva&nbsp;li povres hom&nbsp;
de&nbsp;son lit,&nbsp;si&nbsp;trova l'or dont il ot grant
joie.&nbsp;Et&nbsp;bien sachiez q'il&nbsp;n'est nus qi peüst conter&nbsp;ne dire la&nbsp;grant leesche q'il avoit&nbsp;ne
les&nbsp;granz loenges.&nbsp;Entre les loenges et&nbsp;lez granz&nbsp;joies fist il s'orison a&nbsp;nostre Signor et&nbsp;si&nbsp;dit&nbsp;:&nbsp;&nbsp;"Beaus Sire Dex par cui totes creatures sont&nbsp;fetes
et&nbsp;establies et&nbsp;qi conois totes choses,&nbsp;&nbsp;je&nbsp;te proi qe&nbsp;tu&nbsp;deignes demostrer a&nbsp;moi pe-&nbsp;[ fol. 142d]&nbsp;-cheor par ta grant douceur&nbsp;qi&nbsp;est cil qui&nbsp;tant de&nbsp;bien a&nbsp;fait a&nbsp;moi en&nbsp;ceste
vie.&nbsp;Por ce&nbsp;le&nbsp;te reqier je, beaus Sire,
qe&nbsp;je ne li mefface en&nbsp;aucune maniere et&nbsp;qe je
conoisse ton serjant&nbsp;qi
a&nbsp;conversation d'angele entre les homes&nbsp;et&nbsp;qe loe ton seintisme non&nbsp;qi&nbsp;beneïz
est el&nbsp;siecle des siecles."&nbsp;Ce prioit il a&nbsp;nostre
Signor et&nbsp;disoit&nbsp;q'il
ne&nbsp;dormiroit ne ne reposeroit&nbsp;tresq'atant qe nostre Sires li&nbsp;auroit&nbsp;demostré son serf&nbsp;qi&nbsp;l'avoit gieté de&nbsp;sa grant&nbsp;misere.&nbsp;Dont
comença a&nbsp;aguetier tant&nbsp;qe&nbsp;seinz Nicholas
li&nbsp;beneürés jovenceaus&nbsp;revint la&nbsp;tierce
foie,&nbsp;si&nbsp;regeta or dedenz la&nbsp;meson par la fenestre.&nbsp;Et
li peres as damoiseles sailli sus qant il&nbsp;oï
la&nbsp;noise,&nbsp;si garda&nbsp;et&nbsp;vit le jovencel qi&nbsp;s'enfuioit.&nbsp;Et&nbsp;il li conmença
a&nbsp;escrier et&nbsp;a&nbsp;dire&nbsp;:&nbsp;"Tu qi&nbsp;la t'en&nbsp;vas,&nbsp;aten toi&nbsp;et&nbsp;si sueffre qe je te&nbsp;voie,&nbsp;qe&nbsp;je t'ai&nbsp;mout desirré a&nbsp;veoir&nbsp;!&nbsp;Je&nbsp;t'ai mout
covoitié a&nbsp;esgarder&nbsp;!&nbsp;"&nbsp;Qant il ot ce
dit, il corut aprés
molt&nbsp;isnelement,&nbsp;si reconut seint
Nicholas qi&nbsp;l'atendoit.&nbsp;Meintenant
se lessa cheoir a&nbsp;terre, si&nbsp;li
vout baisier les piez par molt grant&nbsp;douceur,&nbsp;mes li&nbsp;seinz hom qi pius estoit et&nbsp;humles
ne&nbsp;li&nbsp;soffri mie,&nbsp;ainz l'aparla
briement et&nbsp;si&nbsp;li&nbsp;dist&nbsp;q'il a&nbsp;nul home qi&nbsp;fust en&nbsp;vie ne
deïst ce q'il&nbsp;li avoit fet,&nbsp;car li
seinz&nbsp;hom ne vout mie aqerre la loenge del&nbsp;siecle.&nbsp;Einsi se departi del home qui il avoit joie rendue&nbsp;et&nbsp;si departoit et&nbsp;donoit&nbsp;le suen por
l'amor nostre Signor et&nbsp;jor
et&nbsp;nuit&nbsp;as povres q'il savoit
qi&nbsp;mestier en avoient.&nbsp;Et&nbsp;li&nbsp;peres as&nbsp;damoiseles qi&nbsp;par le seint home fu
rescous de&nbsp;poverté&nbsp;et&nbsp;de
pechié&nbsp;et&nbsp;de&nbsp;malvese renomee&nbsp;maria ses filles hautement solonc lor nobleces.&nbsp;Et
por&nbsp;ce doivent encore avoir grant fiance totes les&nbsp;puceles
desconseillies en saint Nicholas.&nbsp;
Quant ce&nbsp;fu fet et&nbsp;avenu qe je&nbsp;vos&nbsp;ai&nbsp;dit et&nbsp;conté,&nbsp;et&nbsp;seinz Nicholas&nbsp;li&nbsp;bons jovenceaus menoit seinte vie&nbsp;q'il abandonoit son&nbsp;cuer et&nbsp;son cors&nbsp;del&nbsp;tout
a&nbsp;bones oevres fere.&nbsp;Il avint qe&nbsp;li arcevesqes
de&nbsp;la&nbsp;cité de&nbsp;Myrre
trespassa&nbsp;de cest siecle&nbsp;qi molt
avoit esté bons hom&nbsp;et&nbsp;religieus&nbsp;et&nbsp;avoit mené seinte
vie.&nbsp;La&nbsp;[ fol. 143a]&nbsp;s'assemblerent&nbsp;tuit li voisin evesqes&nbsp;et&nbsp;li clerc de&nbsp;la
contree&nbsp;por fere&nbsp;eslection&nbsp;et&nbsp;mout&nbsp;proierent nostre
Signor&nbsp;q'il
a&nbsp;governer l'Eglisse lor envoiast un
preudome.&nbsp;Entr'els&nbsp;avoit un evesqe de grant
auctorité a&nbsp;cui&nbsp;li&nbsp;aferes pendoit,&nbsp;si qe cui il
esliroit, qe&nbsp;tuit&nbsp;li autre&nbsp;le
prenderoient.&nbsp;Einsi l'avoient&nbsp;entr'eus esgardé par comune sentence,&nbsp;car&nbsp;il
savoient celui a&nbsp;bon home et&nbsp;a&nbsp;religieus.&nbsp;Et&nbsp;li evesqes qi&nbsp;de&nbsp;tot son cuer
entendoit&nbsp;a&nbsp;bien fere et&nbsp;a&nbsp;ovrer selonc droiture&nbsp;proia&nbsp;toz ceus qi la estoient
assamblez en l'eglise,&nbsp;evesqes,&nbsp; prestres&nbsp;et&nbsp;clers&nbsp;q'il fussent en jeunes et&nbsp;en proieres envers
nostre Signor,&nbsp;q'il lor deignast demostrer
et&nbsp;ensignier&nbsp;cui&nbsp;Il voudroit eslire a&nbsp;meintenir
le&nbsp;pueple&nbsp;et&nbsp;l'Eglisse.&nbsp;Dont
firent einsi com li evesqes&nbsp;lor avoit amonesté&nbsp;et&nbsp;proierent
a&nbsp;nostre&nbsp;Signor de&nbsp;toz lor cuers&nbsp;q'il lor degnast demostrer&nbsp;tel pastor q'il fust dignes de governer l'eveschié&nbsp;et&nbsp;ententis de sa
volenté fere.&nbsp;Si&nbsp;com il fesoient einsi lor
oroisons&nbsp;par grant devotion,&nbsp;li evesqes sor
qui l'eslection estoit mise oï la&nbsp;voiz
del&nbsp;ciel qi li&nbsp;dist q'il issist fors&nbsp;et&nbsp;s'esteüst a&nbsp;l'entree de&nbsp;l'eglisse&nbsp;et&nbsp;celui q'il i&nbsp;verroit venir premiers&nbsp;la matinee&nbsp;preïst et&nbsp;si&nbsp;le sacrast
a&nbsp;evesqe&nbsp;et&nbsp;si&nbsp;li&nbsp;dist encore la&nbsp;voiz q'il estoit apelez Nicholas.&nbsp;Dont dist li evesqes a&nbsp;toz les
autres&nbsp;ce q'il avoit oï&nbsp;et&nbsp;si lor dist q'il
fussent toz&nbsp;coiz et&nbsp;en orissons&nbsp;et&nbsp;il iroit toz seus guetier&nbsp;a&nbsp;l'entree de&nbsp;l'eglisse tresq'a&nbsp;la&nbsp;jornee.&nbsp;Einsint&nbsp;le&nbsp;fist&nbsp;et&nbsp;a&nbsp;l'eure qe la&nbsp;voiz li
avoit dit,&nbsp;vint&nbsp;seinz
Nicholas tot droitement aussint&nbsp;com se&nbsp;Dex li
envoiast&nbsp;et&nbsp;si&nbsp;faisoit il sanz doutance.&nbsp;Qant il
aproisma&nbsp;l'entree de&nbsp;l'eglise,&nbsp;li&nbsp;evesqes qi&nbsp;la&nbsp;guetoit geta les meins, si le&nbsp;prist&nbsp;et&nbsp;si&nbsp;li demanda molt belement coument il avoit
non.&nbsp;Cil qi estoit simples et&nbsp;dous conme colons abessa
le&nbsp;chief&nbsp;et&nbsp;si dist : "Apelez&nbsp;Nicholas, sers a&nbsp;vostre seinteé".&nbsp;Li
evesqes l'acola meintenant
et&nbsp;si&nbsp;li&nbsp;dist&nbsp;:&nbsp;"Beaus&nbsp;fiuz,&nbsp;vien ensamble o&nbsp;moi la
dedenz,&nbsp;car je&nbsp;voel a&nbsp;toi parler un pou
priveement."&nbsp;Tantost com il furent entrez en l'eglisse,&nbsp;li evesqes comença a&nbsp;crier a&nbsp;hautes
voiz&nbsp;:&nbsp;"Mi frere,&nbsp;[ fol. 143b]&nbsp;veez ici celui que nos querions et por&nbsp;qui nos faisions a&nbsp;nostre Signor nos
proieres."&nbsp;Qant cil qi&nbsp;en l'eglisse estoient le&nbsp;virent,&nbsp;il comencierent mout hautement a&nbsp;crier&nbsp;de joie&nbsp;et&nbsp;nostre Signor a&nbsp;loer
et&nbsp;a&nbsp;gracier.&nbsp;Li&nbsp;evesqe s'esleecierent por tel compaignon&nbsp;qe Dex lor avoit doné&nbsp;et&nbsp;dont tuit li
clerc&nbsp;s'esjoïssoient.&nbsp;Que vos diroie
je plus lonc&nbsp;conte&nbsp;?&nbsp;Il&nbsp;le&nbsp;pristrent et&nbsp;l'emporterent en la&nbsp;chaere&nbsp;et&nbsp;l'ordenerent
a&nbsp;evesqe,&nbsp;si com il&nbsp;estoit droiz
et&nbsp;costume,&nbsp;mes bien saciez q'il&nbsp;fu
encontre mout durement&nbsp;et&nbsp;bien
lor&nbsp;disoit q'il n'en estoit mie
dignes.&nbsp;Qant li&nbsp;seinz hom fu&nbsp;essauciez de&nbsp;l'eveschié&nbsp;
et&nbsp;de&nbsp;la&nbsp;signorie,&nbsp;onqes por ce ne s'en orgueilli,&nbsp;einz ot cele meïsmes
charité&nbsp;et&nbsp;cele
meïsmes humilité q'il avoit devant.&nbsp;Il
estoit&nbsp;adés en orisons et&nbsp;amegrissoit son cors&nbsp;par
jeunes&nbsp;et&nbsp;si fuioit
pechié&nbsp;et&nbsp;eschivoit&nbsp;de&nbsp;quanq'il pooit et&nbsp;savoit.&nbsp;As oevres de&nbsp;misericorde
estoit del [tot] en&nbsp;tout ententius&nbsp;ses corages.&nbsp;Les veves
et&nbsp;les orphenins prendoit en&nbsp;sa cure,&nbsp;si
com ses propres choses.&nbsp;Et s'il trovoit par
aventure aucun home&nbsp;qi fust entechiés de grant
pechié,&nbsp;il le&nbsp;reconfortoit et&nbsp;ravoioit
a&nbsp;droite voie.&nbsp;Cascun jor croissoit de&nbsp;lui la bone renomee&nbsp;et&nbsp;partout estoit racontee
la loenge&nbsp;de&nbsp;seint&nbsp;Nicholas.&nbsp;Li&nbsp;riches
et&nbsp;li povres et&nbsp;li puissanz&nbsp;et&nbsp;li
non puissanz l'annonçoient
et&nbsp;preeschoient.&nbsp;Toz li&nbsp;pueples s'esjoïssoit de&nbsp;teil&nbsp;pasteur qe Dex lor&nbsp;avoit
doné&nbsp;et&nbsp;li
haut&nbsp;baron s'esleeçoient de&nbsp;si&nbsp;bon
evesqe&nbsp;qui&nbsp;estoit de si grant
auctorité pleinz q'il prenoit cure de&nbsp;toz aussi del
povre come del riche.&nbsp;Et bien sachiez,&nbsp;vos qi&nbsp;m'escoutez,&nbsp;qe&nbsp;tens&nbsp;et&nbsp;vie me
faudroit ançois qe les paroles&nbsp;de ses
miracles,&nbsp;se&nbsp;je les voloie totes
conter&nbsp;et&nbsp;dire.&nbsp;Et qi entendre en&nbsp;voudra une
﻿partie&nbsp;lest ester sa
felonie&nbsp;et&nbsp;je li
conterai de&nbsp;quel&nbsp;vertu seinz
Nicholas fu&nbsp;esforciez&nbsp;et&nbsp;les miracles par coi&nbsp;il vint a&nbsp;la
hautesce&nbsp;dont il&nbsp;est encore renomez
et&nbsp;par les&nbsp;queles li estrange reclaiment s'aïde,&nbsp;aussi bien com cil&nbsp;qi coneü l'avoient et&nbsp;veü.
Ci conmencent les&nbsp;miracles seint
Nicholas le&nbsp;beneoit confessor.&nbsp;[ fol. 143c]&nbsp;Un&nbsp;jor avint&nbsp;en cel tempore qe mariniers
estoient en mer&nbsp;en une nef&nbsp;cui granz&nbsp;tempeste et&nbsp;granz tormenz destraignoit,&nbsp;si&nbsp;q'il
avoient perdue l'esperance de&nbsp;lor vie&nbsp;et&nbsp;lor maz estoit brisiez
et&nbsp;lor voiles&nbsp;descirez et&nbsp;lor cordes rompues&nbsp;et&nbsp;lor nef defroissoit por
les ondes qi si granz et&nbsp;si crueles lor venoient.&nbsp;Il
comencierent por la&nbsp;grant poor a&nbsp;crier
et&nbsp;a&nbsp;dire&nbsp;:&nbsp;"Seinz
Nicholas,&nbsp;serjant
Deu,&nbsp;se les oevres sont veraies
qe&nbsp;nos&nbsp;avons oï dire de&nbsp;toi,&nbsp;dont nos
delivre&nbsp;de cest peril ou nos somes,&nbsp;si qe&nbsp;nos
a&nbsp;Deu&nbsp;et&nbsp;a&nbsp;toi en puissons rendre graces."&nbsp;Si com&nbsp;il einsi
huçoient&nbsp; seint Nicholas q'il les socorust,&nbsp;uns hom s'aparut a&nbsp;eus en la&nbsp;nef&nbsp;en&nbsp;semblance del seint home&nbsp;et&nbsp;ce&nbsp;fu
merveilleuse chose.&nbsp;Cil hom lor dist&nbsp;:&nbsp;"Vos m'avez apelé,&nbsp;veez moi ici
en vostre presence."&nbsp;Lors se prist as cordes
et&nbsp;as autres estrumenz&nbsp;de&nbsp;la&nbsp;nef,&nbsp;si&nbsp;lor
conmença a&nbsp;aidier&nbsp;ne ne
demora&nbsp;mie gramnent adonc qe la&nbsp;mer s'apaisa
et&nbsp;la grant tempeste.&nbsp;Lors se departi&nbsp;de&nbsp;la nef
li&nbsp;seinz hom qe&nbsp;li marinier i avoient
veü,&nbsp;et&nbsp;eus a&nbsp;granz joies tot
graciant nostre Signor&nbsp;et&nbsp;loant nostre signor&nbsp;seint Nicholas errerent
tant par haute&nbsp;mer&nbsp;q'il vindrent au port q'il tant avoient
desirré.&nbsp;Qant il furent issu a&nbsp;terre,&nbsp;il demanderent quieus seinz
Nicholas estoit&nbsp;et&nbsp;l'en lor dist q'il estoit archevesqes de&nbsp;Myerre.&nbsp;Lors alerent en l'eglisse ou li seinz hom&nbsp;estoit&nbsp;et&nbsp;tantost com il le&nbsp;virent, le conurent&nbsp;il par la&nbsp;semblance q'il avoient veüe en&nbsp;lor nef qant il lor
avoit fait secors&nbsp;et&nbsp;aïde.&nbsp;Dont se lessierent cheoir
a&nbsp;ses piez,&nbsp;si&nbsp;li&nbsp;rendirent graces de ce q'il les avoit delivrez&nbsp;de&nbsp;la mort, si&nbsp;com il li conterent
et&nbsp;distrent,&nbsp;en la mer.&nbsp;Seinz
Nicholas lor respondi&nbsp;et&nbsp;dist&nbsp;qe ce n'estoit mie
﻿par&nbsp;sa deserte qu'il&nbsp;[ fol. 143d]&nbsp;estoient delivré,&nbsp;einz estoit par&nbsp;la misericorde de&nbsp;nostre Signor
et&nbsp;par&nbsp;la foi&nbsp;et&nbsp;par&nbsp;la&nbsp;vraie creance
qu'il avoient.&nbsp;Or poez vos savoir,&nbsp;vos qi
entendez,&nbsp;qe&nbsp;granz chose est de&nbsp;vraie creance
et&nbsp;de vraie foi et&nbsp;de droite pensee,&nbsp;car par ce furent il
aidié&nbsp;et&nbsp;secoruz,&nbsp;cil&nbsp;qi en la&nbsp;mer
perissoient.
D'un autre mi&nbsp;Aprés ce avint qeracle.&nbsp;uns
granz chiers tens leva&nbsp;en la&nbsp;terre&nbsp;et&nbsp;en la&nbsp;contree&nbsp;dont&nbsp;seinz
Nicholas estoit evesqes,&nbsp;si qe la&nbsp;povre
gent i&nbsp;estoient&nbsp;si destreint q'il ne savoient qe
fere peüssent.&nbsp;Li pluiseur en vindrent a&nbsp;seint Nicholas&nbsp;et&nbsp;si&nbsp;li&nbsp;proierent tout em&nbsp;plorant&nbsp;q'il les soucorust
et&nbsp;aidast,&nbsp;car il moroient de&nbsp;feim pleinement.&nbsp;Li
seinz hom fist s'orisson a&nbsp;nostre&nbsp;Signor q'il les conseillast et&nbsp;secorust.&nbsp;Icele&nbsp;nuit par
la&nbsp;haute misericorde de&nbsp;Deu qui&nbsp;ses genz porvoit de&nbsp;bien&nbsp;arriverent
au&nbsp;port&nbsp;.iii.&nbsp;nes de forment charchies&nbsp;qui&nbsp;venoient d'Alixandre&nbsp;et&nbsp;aloient a&nbsp;la&nbsp;cité&nbsp;de&nbsp;Vigaute ou li serjant l'empereor
les envoioient.&nbsp;Qant li seinz evesqes le sot, il&nbsp;fu molt liez,&nbsp;si&nbsp;vint as
mariniers de&nbsp;la&nbsp;nef&nbsp;et&nbsp;a&nbsp;ceus qi baillis en
estoient,&nbsp;si&nbsp;lor proia&nbsp;q'il de cel forment lor
vendissent.&nbsp;Il&nbsp;distrent&nbsp;qe non
feroient,&nbsp;car ce estoient les nes a&nbsp;l'empereor
et&nbsp;ses avoirs, si ne l'oseroient fere.&nbsp;Et seinz
Nicholas dist q'il l'en
prestassent&nbsp;tant q'il venissent en lor contree&nbsp;et&nbsp;bien&nbsp;seüssent
certeinement q'il le raveroient.&nbsp;Li maronier n'oserent escondire au&nbsp;seint&nbsp;home sa proiere,&nbsp;einz li&nbsp;presterent de chascune des nes cent muis de forment.&nbsp;Et
qant&nbsp;ce fu fait,
il&nbsp;rentrerent en&nbsp;lor nes,&nbsp;si&nbsp;trestrent&nbsp;
lor ancres&nbsp;et&nbsp;li vens si
feri es voiles bons&nbsp;et&nbsp;droituriers&nbsp;qi les fist departir del port&nbsp;et&nbsp;dont corurent tant sanz avoir vent&nbsp;ne&nbsp;nule tempeste qe il vindrent a&nbsp;la&nbsp;cité&nbsp;ou il aler voloient.&nbsp;La livrerent il as
serjanz l'empereor le forment q'il
aporté&nbsp;avoient.&nbsp;Et qant il l'orent tout
mesuré,&nbsp;si i&nbsp;troverent
lor mesure tote pleine sanz&nbsp;defaute.&nbsp;Ce fu la chose dont il molt
s'esmerveillierent&nbsp;et&nbsp;neqedent conterent&nbsp;[ fol. 144a]&nbsp;il tout coment il avoient esploitié&nbsp;as&nbsp;serjanz l'empereor&nbsp;et&nbsp;lors en loerent
nostre&nbsp;Signor tuit ensamble&nbsp;et&nbsp;rendirent graces.&nbsp;Li&nbsp;seinz hom qi&nbsp;le
forment ot receü as mariniers&nbsp;le
departi si&nbsp;droiturierement com&nbsp;il onqes pout&nbsp;a&nbsp;chascun solonc ce qu'il&nbsp;estoit
et&nbsp;qu'il savoit q'il en
avoit besoing.&nbsp;Et la haute misericorde de&nbsp;Deu et&nbsp;sa
grant&nbsp;largesce acrut tant chascun qe li seinz hom&nbsp;li&nbsp;donoit&nbsp;q'il ne le porta mie outre cel an&nbsp;tant solement,&nbsp;mes pres qe tout l'autre&nbsp;et&nbsp;en resemerent lor terres cil qi&nbsp;les
avoient qi&nbsp;bien en furent charchies et&nbsp;repleniez.&nbsp;Si&nbsp;ne&nbsp;doit nus ceste chose mescroire,&nbsp;car nostre Sires dist&nbsp;qi est sauveres de tot le monde&nbsp;:&nbsp;"Se&nbsp;vos avez autant de&nbsp;foi come un
seul&nbsp;grein de senevé&nbsp;et&nbsp;vos dites a&nbsp;une montaigne q'ele se departie de son leu et&nbsp;voist en
un&nbsp;autre,&nbsp;elle i&nbsp;serra meintenant tresportee."&nbsp;Et en autre leu dist il encore&nbsp;:&nbsp;"Qi en
moi&nbsp;croira,&nbsp;il fera les oevres
qe je faz et&nbsp;encore&nbsp;plus granz."&nbsp;Por ce ne doit nus mescroire les&nbsp;miracles
qe&nbsp;les seinz homes faissoient ne&nbsp;les vertuz qi veraie foi
et&nbsp;veraie creance&nbsp;avoient.
D'un autre miracle.En cele contree avoit eü&nbsp;jadis mout d'ymages et&nbsp;d'ydres&nbsp;qe&nbsp;li paien aoroient&nbsp;et&nbsp;encore&nbsp;i&nbsp;avoit il une
ymage&nbsp;en cel tens adonqes a&nbsp;l'ouneur
de&nbsp;Dyane&nbsp;lor diuesse&nbsp;ou li vilein de&nbsp;la&nbsp;terre avoient grant
fiance&nbsp;et&nbsp;la
servoient por la&nbsp;grant religion,&nbsp;mes seins Nicholas fist tant par
l'aïde de&nbsp;Deu&nbsp;q'il deguerpirent lor mauvese creance&nbsp;et&nbsp;le
servoient&nbsp;par&nbsp;grant religion.&nbsp;Et&nbsp;si&nbsp;destruist
et&nbsp;debrissa l'ydre qi&nbsp;mout estoit de
grant beauté.&nbsp;Qant&nbsp;li deables qi&nbsp;mout estoit malicieus
et&nbsp;engigneus et&nbsp;est toz tens&nbsp;vit q'il avoit
einsi&nbsp;perdue sa signorie,&nbsp;il fu mout espris
envers&nbsp;seint Nicholas de
grant ire,&nbsp;si comença&nbsp;a&nbsp;porpenser coment il le poroit
engignier&nbsp;a&nbsp;mal fere.&nbsp;Lors prist une liqeur en semblance d'uile&nbsp;q'il avoit fait confire a&nbsp;son&nbsp;voloir as&nbsp;genz
qi&nbsp;le servoient et&nbsp;engigneus&nbsp;estoient de&nbsp;tote
male aventure.&nbsp;Dont se&nbsp;[ fol. 144b]&nbsp;tresmua en semblance d'une molt&nbsp;[r]eligieuse feme,&nbsp;si vint au&nbsp;rivage de&nbsp;la mer ou&nbsp;il
trova genz qi a&nbsp;seint Nicholas
devoient&nbsp;aler,&nbsp;si lor dist&nbsp;:&nbsp;"Ce me
samble qe vos devez&nbsp;aler a&nbsp;seint
Nicholas&nbsp;et&nbsp;je&nbsp;iroie volentiers&nbsp;o&nbsp;vos se
je pooie,&nbsp;car je desire mout a&nbsp;avoir&nbsp;la
beneïçon del seint home,&nbsp;mes je&nbsp;n'i puis&nbsp;mie ore
aler,&nbsp;si vos proi qe vos ensamble&nbsp;o&nbsp;vos portez
cest huile et&nbsp;en la ramembrance&nbsp;de moi en oigniez les
paroiz de&nbsp;l'eglisse."&nbsp;Cil&nbsp;le reçurent qi&nbsp;ne se garderent de&nbsp;traïson&nbsp;ne de male oevre&nbsp;et&nbsp;li deables s'esvanui&nbsp;meintenant de&nbsp;devant eus,&nbsp;mes nostre&nbsp;Sires qi pius est et&nbsp;debonaires ne
vout&nbsp;mie q'il portassent loing le don qe&nbsp;li
deables lor avoit charchié por ce q'il
aloient&nbsp;a&nbsp;seint
Nicholas.&nbsp;Si&nbsp;com il aloient par la&nbsp;mer nagant atout
cele huile,&nbsp;il virent&nbsp;une nacele venir vers eus&nbsp;qi estoit tote pleine de&nbsp;hauz homes
et&nbsp;entr'eus en&nbsp;virent un a&nbsp;semblance a&nbsp;seint Nicholas.&nbsp;Cil
parla a&nbsp;eus&nbsp;et&nbsp;dist&nbsp;:&nbsp;"Hé&nbsp;!&nbsp;Qele feme fu ce&nbsp;qi parla a&nbsp;vos ore&nbsp;et&nbsp;qe&nbsp;vos
aporta ele&nbsp;?&nbsp;"&nbsp;Cil&nbsp;reconterent tout en ordre ce
q'ele lor avoit&nbsp;dit&nbsp;et&nbsp;li&nbsp;mostrerent l'uile dont ele lor
avoit&nbsp;conmandé en oindre l'eglisse.&nbsp;Li&nbsp;hom lor dist&nbsp;: "Volez vos savoir pleinement qi&nbsp;cele feme
fu&nbsp;?&nbsp;Saciez veraiement qe ce&nbsp;fu la felonesche Dyane&nbsp;et&nbsp;por ce qe vos puissiez
prover qe je di verité,
getez ce&nbsp;vesselet escoumenié atot l'uile maleoit
q'ele vos charcha en la&nbsp;mer,&nbsp;si
verroiz l'aparance de&nbsp;ses oevres."&nbsp;Lors
firent cil sanz demorance&nbsp;ce qe&nbsp;li hom lor avoit dit
et&nbsp;conmandé.&nbsp;Tantost com li&nbsp;huiles cheï seur
les ondes,&nbsp;eles espristrent et&nbsp;arstrent dont ce fu granz&nbsp;mervelle&nbsp;et&nbsp;la mer&nbsp;arst
a&nbsp;flamble molt&nbsp;longuement.&nbsp;Dementieres qe li notonier&nbsp;regardoient cele mervelle&nbsp;dont il s'esbahissoient,&nbsp;se fu departie d'eus la&nbsp;nef ou li
hom&nbsp;estoit qi avoit a&nbsp;eus parlé.&nbsp;Et&nbsp;por&nbsp;ce
ne&nbsp;porrent il mie demander qi il&nbsp;estoit,&nbsp;einz&nbsp;s'en alerent
au&nbsp;seint home, si com il avoient
voé&nbsp;et&nbsp;a&nbsp;toz
ceus q'il encontroient&nbsp;racontoient li&nbsp;ceste mervelle q'il avoient
veüe.&nbsp;Et qant il par furent venuz&nbsp;[ fol. 144c]&nbsp;a&nbsp;seint Nicholas, il&nbsp;li&nbsp;distrent&nbsp;:&nbsp;"Certes tu es&nbsp;cil
qi&nbsp;en la nef nos mostras la chose qi&nbsp;tant&nbsp;fesoit
a&nbsp;criembre.&nbsp;Tu&nbsp;ies&nbsp;cil par la&nbsp;cui deserte nos somes
delivrez del deable
et&nbsp;de&nbsp;son&nbsp;aguet."&nbsp;Qant il li orent ce
dit,&nbsp;il&nbsp;li raconterent tot en ordre coment la chose
estoit&nbsp;alee&nbsp;et&nbsp;li
seinz hom en rendi graces a&nbsp;nostre Signor
et&nbsp;loenges,&nbsp;si&nbsp;com il l'avoit
bien&nbsp;a&nbsp;costume&nbsp;et&nbsp;puis si les amonesta et&nbsp;doctrina&nbsp;q'il vesqissent en
bones oevres&nbsp;et&nbsp;solonc droiture,&nbsp;q'il se comandassent a&nbsp;la garde&nbsp;de&nbsp;nostre Signor
del tout en tout,&nbsp;car il&nbsp;garde ceus qi&nbsp;en Lui ont
fiance.&nbsp;Et qant il les&nbsp;ot de teles choses et&nbsp;de pluiseurs
autres&nbsp;ensigniez et&nbsp;doctrinez, il&nbsp;reçurent sa&nbsp;beneïçon&nbsp;et&nbsp;puis pristrent
congié,&nbsp;si&nbsp;repairierent joianz et&nbsp;hetiez en
lor contrees.&nbsp;
Uns autres&nbsp;Aprés ce avintmiracles.&nbsp;qe les
genz qi&nbsp;habitent en&nbsp;une&nbsp;des parties de Grece&nbsp;meffirent
envers l'empereor&nbsp;et&nbsp;le&nbsp;conmencierent
a&nbsp;guerroier par lor&nbsp;grant derverie.&nbsp;Qant li&nbsp;empereres le sot,&nbsp;il&nbsp;manda&nbsp;.iii.&nbsp;hauz homes&nbsp;coiement.&nbsp;Li uns apeloit l'en Nepotianum&nbsp;et&nbsp;l'autre&nbsp;Ursum&nbsp;et&nbsp;le&nbsp;tierz Aquileon,&nbsp;si&nbsp;lor&nbsp;conmanda q'il entrassent en&nbsp;nes&nbsp;et&nbsp;genz assez&nbsp;ensamble o&nbsp;eus&nbsp;et&nbsp;alassent destruire celz&nbsp;qi le
despisoient.&nbsp;Li troi&nbsp;hauz homes pristrent assez chevaliers
et&nbsp;serjanz et&nbsp;viandes,&nbsp;si mistrent es nes et&nbsp;tout ce q'il
cuidoient&nbsp;qi&nbsp;mestier lor deüst avoir
a&nbsp;longuement&nbsp;demorer.&nbsp;Puis entrerent enz, si&nbsp;firent&nbsp;drecier lor
voiles ensom les maz&nbsp;et&nbsp;li
venz&nbsp;s'i feri qi&nbsp;tost les ot fet departir del
port de&nbsp;Costantinoble.&nbsp;Et&nbsp;qant il orent grant piece&nbsp;coru
par mer&nbsp;et&nbsp;il vindrent
pres de&nbsp;la contree de&nbsp;Lisce,&nbsp;une tempeste lor vint granz&nbsp;et&nbsp;orible
si&nbsp;qe por&nbsp;pou q'il ne
perissoient.&nbsp;Et&nbsp;por&nbsp;ce ne&nbsp;porent il aler avant ne parfere&nbsp;lor oirre q'il avoient
comencié,&nbsp;einz trestrent plus tost q'il
porrent vers terre&nbsp;et&nbsp;pristrent port en&nbsp;la&nbsp;contree dont seinz&nbsp;Nicholas estoit evesqes.
Et qant il&nbsp;orent&nbsp;lor ancres gete(t)es&nbsp;si com il&nbsp;est costume&nbsp;et&nbsp;lor nes furent asseür,&nbsp;dont les genz avoi-&nbsp;[ fol. 144d]&nbsp;-ent grans poors sostenues,&nbsp;li&nbsp;jovenencel&nbsp;en issirent qi mout avoient
desirré&nbsp;terre&nbsp;et&nbsp;alerent d'une part
et&nbsp;d'autre esbanoiant.&nbsp;Li pluiseur en&nbsp;alerent a&nbsp;un chastel qi&nbsp;Lapres&nbsp;estoit
apelez,&nbsp;ou&nbsp;il avoit feste et&nbsp;marchié&nbsp;et&nbsp;grant plenté de
pluiseurs avoirs,&nbsp;si comencierent a&nbsp;prendre&nbsp;a&nbsp;force
ce q'il avoir&nbsp;i voloient,&nbsp;car ce est
costume a&nbsp;ceus qi vont&nbsp;en&nbsp;ost&nbsp;q'il cuident qe totes les choses q'il&nbsp;truevent soient abandonees a&nbsp;eus.&nbsp;Qant&nbsp;ce virent cil del païs qi&nbsp;la
estoient assamblez,&nbsp;il furent de tot lor pooir
encontre,&nbsp;si&nbsp;comença la noise a&nbsp;croistre
et&nbsp;la mellee,&nbsp;tant qe&nbsp;la novele en&nbsp;ala a&nbsp;la cité de&nbsp;Patere&nbsp;qi&nbsp;pres estoit del port ou il
estoient a&nbsp;.iii.&nbsp;liues.&nbsp;Lors s'esmurent tuit cil
de&nbsp;la&nbsp;cité&nbsp;por aler aidier a
ceus de&nbsp;la contree et&nbsp;adont&nbsp;i&nbsp;estoit seinz Nicholas li beneüreus evesqes
qi&nbsp;s'esmut por&nbsp;la noise abessier&nbsp;ne&nbsp;ne fina, si vint au&nbsp;port ou les nes estoient.&nbsp;La trova il les
trois princes qe je vos ai&nbsp;devant nomez.&nbsp;Et&nbsp;qant
il&nbsp;les ot saluez,&nbsp;il&nbsp;parla a&nbsp;eus et&nbsp;si&nbsp;lor
dist&nbsp;:&nbsp;"Beaus signors, qui&nbsp;estes vos&nbsp;et&nbsp;de&nbsp;quel
contree&nbsp;?&nbsp;Venez vous por&nbsp;pes en&nbsp;cest
païs ou por guerre&nbsp;?&nbsp;"&nbsp;Cil respondirent
et&nbsp;si&nbsp;distrent&nbsp;:&nbsp;"Seinz peres, nos ne&nbsp;volons se pes non,&nbsp;mes
tempeste nos a&nbsp;ici amenez&nbsp;en
vostre terre.&nbsp;Nos somes a&nbsp;l'em﻿pereor qi nos envoie seur genz qi&nbsp;li
sont&nbsp;rebelle et&nbsp;qi despisent sa&nbsp;signorie
et&nbsp;sa&nbsp;puissance.&nbsp;Por ce vos proions nos qe vos
nos&nbsp;metez en&nbsp;vos orissons,&nbsp;si&nbsp;qe nos puissons&nbsp;ceste chose bien parfere."&nbsp;
Dont lor proia&nbsp;seinz Nicholas
li&nbsp;bons confessors q'il venissent ensamble o&nbsp;lui
a&nbsp;la cité&nbsp;ne si
ne&nbsp;desdeignassent mie sa&nbsp;beneïçon ne
sa&nbsp;compaignie.&nbsp;Il li otroierent&nbsp;et&nbsp;si&nbsp;deffendirent a&nbsp;lor genz qe mes ne
forfeïssent en&nbsp;la&nbsp;terre.&nbsp;Einsi furent apesiez de&nbsp;l'une&nbsp;et&nbsp;de&nbsp;l'autre
partie,&nbsp;si repairierent li un&nbsp;a&nbsp;la
cité&nbsp;et&nbsp;li autre as nes
au&nbsp;rivage.&nbsp;&nbsp;Qant ce fu&nbsp;fet
et&nbsp;seinz Nicholas s'en repairoit vers la cité ensamble o&nbsp;les&nbsp;.iii.&nbsp;hauz
homes por honeur fere, pluiseurs&nbsp;genz
de&nbsp;la&nbsp;cité, femes
et&nbsp;homes,&nbsp;vindrent&nbsp;encontre&nbsp;lui&nbsp;et&nbsp;si&nbsp;li distrent&nbsp;:&nbsp;"Sire
seinz&nbsp;[ fol. 145a]&nbsp;hom,&nbsp;se&nbsp;tu fusses en&nbsp;la&nbsp;cité&nbsp;orendroit,&nbsp;l'en&nbsp;n'i ocesist mie&nbsp;.iii.&nbsp;chevaliers a&nbsp;si grant tort&nbsp;com Eustaces le concele les fet ocirre&nbsp;et&nbsp;por ce&nbsp;sont dolenz
li&nbsp;citoien qe vos n'i estes mie,&nbsp;car il savoient bien qe par vos eüssent il&nbsp;secors
et&nbsp;aïde,&nbsp;car li conceles est si
avuglés&nbsp;par les granz dons qe lor enemis lui&nbsp;ont
fet&nbsp;qu'il s'asent bien a&nbsp;lor
mort et&nbsp;a&nbsp;lor martyre."&nbsp;Qant li seinz hom
oï cez paroles,&nbsp;il fu de&nbsp;grant pitié meüz
et&nbsp;espris,&nbsp;si proia les&nbsp;.iii.&nbsp;princes q'il ensamble o&nbsp;lui enmenoit&nbsp;q'il&nbsp;enforçassent lor aleüres et&nbsp;eus
si firent.&nbsp;Tantost com il furent entrez
en&nbsp;la&nbsp;cité,&nbsp;seinz&nbsp;Nicholas demanda as genz q'il encontra&nbsp;se&nbsp;cil qe l'en devoit ocirre vivoient encore.&nbsp;Et il respondirent et&nbsp;si&nbsp;distrent&nbsp;:&nbsp;"Seinz
peres,&nbsp;haste toi, car il sont encore vif
en&nbsp;la&nbsp;place&nbsp;devant l'eglisse Cressencii&nbsp;et&nbsp;Dyoscori qi
furent&nbsp;martyr.&nbsp;"&nbsp;Lors s'en corut li&nbsp;seinz evesqes tresq'a&nbsp;la&nbsp;et&nbsp;qant il
i&nbsp;vint, si ne&nbsp;les trova
mie.&nbsp;Lors demanda a&nbsp;ceus qi&nbsp;la&nbsp;estoient ou&nbsp;cil erent.&nbsp;Il li&nbsp;distrent q'il estoient ja menez
defors la&nbsp;porte ou l'en ochioit ceus qi a&nbsp;mort
estoient&nbsp;juchiés.&nbsp;Dont s'en corut li seinz
evesqes tresq'au liu qi ensigniez li
estoit,&nbsp;encore fust&nbsp;il&nbsp;lassez de&nbsp;la grant voie q'il avoit alee.&nbsp;
Qant&nbsp;il i&nbsp;vint,
il&nbsp;trova les&nbsp;.iii.&nbsp;jovenceaus qui ja&nbsp;estoient
ajenoilliez et&nbsp;avoient les iols
bendez,&nbsp;si&nbsp;come por mort
reçoivre,&nbsp;et&nbsp;cil qi ocire&nbsp;les devoient
tenoient les espees traites&nbsp;et&nbsp;apareilliez por meintenant
ferir.&nbsp;La&nbsp;pot&nbsp;l'en bien prover
qe&nbsp;la&nbsp;parole est voire qe&nbsp;li&nbsp;prophetes
dist&nbsp;:&nbsp;"Li justes qi&nbsp;en nostre
Signor&nbsp;a&nbsp;fiance ne doute nule chose.&nbsp;"&nbsp;Car li seinz&nbsp;evesqes
ne&nbsp;douta mie terriene poesté,&nbsp;einz&nbsp;corut a&nbsp;celi sanz poor
qi&nbsp;tenoit l'espee,
si&nbsp;li&nbsp;toli&nbsp;et&nbsp;si&nbsp;deslia ceus qi&nbsp;la&nbsp;mort atendoient
proceine&nbsp;ne onqes nus de&nbsp;toz les
serjanz qi&nbsp;la&nbsp;estoient por ceus ocirre de&nbsp;par le
conselle&nbsp;ne li oserent mot dire,&nbsp;car il savoient
bien&nbsp;q'il estoit seinz hom
et&nbsp;puissanz de&nbsp;par nostre&nbsp;Signor Jesu&nbsp;Crist.&nbsp;Lors s'en
ala a&nbsp;la meson au&nbsp;consele et&nbsp;granz pueples ensamble o&nbsp;lui,&nbsp;car totes les genz l'amoient seur toute&nbsp;creature&nbsp;por sa&nbsp;grant doceur et&nbsp;por
sa&nbsp;grant&nbsp;misericorde. Qant il vint a&nbsp;l'entree,&nbsp;il&nbsp;tro-&nbsp;[ fol. 145b]&nbsp;-va les portes closes,&nbsp;mes l'en&nbsp;li defferma&nbsp;plus par force qe par volenté,&nbsp;car&nbsp;bien saciez&nbsp;s'il conmandast
la&nbsp;meson a&nbsp;ardoir ou a&nbsp;abatre&nbsp;a&nbsp;ceus qi ensamble o&nbsp;lui
estoient, q'il
mout&nbsp;volentiers le feïssent par son comandement&nbsp;ne&nbsp;ja por signorie qe li
conseles&nbsp;eüst seur la cité&nbsp;et&nbsp;seur les genz
ne&nbsp;s'i&nbsp;gardassent.&nbsp;Dont fu noncié au consele
Eustaces&nbsp;qe seinz
Nicholas li evesqes venoit&nbsp;a&nbsp;lui&nbsp;et&nbsp;li conseles ala
encontre&nbsp;lui,&nbsp;si&nbsp;le&nbsp;salua,&nbsp;mes li seinz
hom n'adeigna mie&nbsp;mout son salu,&nbsp;por ce q'il le&nbsp;voloit chastier&nbsp;par ses
paroles,&nbsp;einz li&nbsp;dist&nbsp;:&nbsp;"Enemis
Deu&nbsp;qi&nbsp;la vraie loy trestornes a&nbsp;ton pooir&nbsp;et&nbsp;qi&nbsp;ceus
qi&nbsp;riens&nbsp;n'avoient meffet
voloies&nbsp;ocirre,&nbsp;conment m'oses
tu regarder en la face,&nbsp;qi&nbsp;tel
felonie voloies fere&nbsp;?&nbsp;Chetis, por qoi&nbsp;n'as tu retenues les paroles nostre
Signor&nbsp;qe oz&nbsp;et&nbsp;entenz chascun jor,&nbsp;et qi&nbsp;dist&nbsp;:"&nbsp;Ne&nbsp;juches
mie&nbsp;le juste et&nbsp;celi qi mal&nbsp;n'a
fet&nbsp;a&nbsp;estre dampné"&nbsp;?&nbsp;"&nbsp;Li
conseles respondi au&nbsp;seint home et&nbsp;si&nbsp;li
dist&nbsp;:&nbsp;
"Serz Deu, por qoi m'aparoles tu&nbsp;en tel maniere&nbsp;?&nbsp;Et&nbsp;por
qoi t'aïres&nbsp;tu&nbsp;en tel maniere a&nbsp;moi
et&nbsp;corroces sanz&nbsp;ce qe je l'aie
deservi&nbsp;?&nbsp;Saches bien que Eudoxius&nbsp;et&nbsp;Symonides,
li&nbsp;dui&nbsp;plus haut home&nbsp;de ceste cité, font plus a&nbsp;reprendre qe je&nbsp;de&nbsp;ceste
chose,&nbsp;car il estoient plus engrandes qe je de ceus faire
ocirre."&nbsp;Li&nbsp;seinz evesqes respondi encontre au consele
et&nbsp;si&nbsp;dist&nbsp;:&nbsp;"Symonides ne Eudoxius&nbsp;ne
te&nbsp;menerent mie&nbsp;a&nbsp;ce qe&nbsp;tu&nbsp;sosfrisces si&nbsp;grant
felonie,&nbsp;mes la grant covoitisse de&nbsp;l'or et&nbsp;de&nbsp;l'argent qi&nbsp;dedenz ton
cuer est mise.&nbsp;Et&nbsp;si&nbsp;me&nbsp;croi bien de&nbsp;ce qe&nbsp;je
te&nbsp;dirai&nbsp;qe&nbsp;li&nbsp;tens
vendra&nbsp;qe&nbsp;l'empereur saura coment tu
governes ceste contree&nbsp;ne mie
governes,
mes&nbsp;destruiz,&nbsp;et&nbsp;si&nbsp;te rendra&nbsp;solonc ton
fet&nbsp;la deserte."&nbsp;De&nbsp;tieus paroles et&nbsp;d'autres laidenja&nbsp;li seinz hom le conseile,&nbsp;tant qe&nbsp;li troi&nbsp;haut&nbsp;baron qi ensemble o&nbsp;lui estoient
venuz&nbsp;li proierent q'il&nbsp;lessast atant ester&nbsp;et&nbsp;si&nbsp;li&nbsp;pardonast
cest meffet por l'amor d'eus.&nbsp;Li&nbsp;seinz hom lor otroia mout doucement&nbsp;et&nbsp;si recomença a&nbsp;adoucier le&nbsp;conseile par&nbsp;debonaires paroles devant toz ceus qui&nbsp;&nbsp;[ fol. 145c]&nbsp;la
estoient.&nbsp;Et li seinz evesqes enmena&nbsp;les&nbsp;.iii.&nbsp;hauz
princes ensamble o&nbsp;lui mengier,&nbsp;si com ceus qui il voloit grant
honeur faire.&nbsp;Et aprés mengier, qant
il&nbsp;orent sa beneïçon receüe,&nbsp;il se
partirent&nbsp;de&nbsp;lui par grant amor&nbsp;et&nbsp; revindrent&nbsp;a&nbsp;lor nes,&nbsp;si
entrerent dedenz a grant&nbsp;joie.
Qant il orent lor choses atornees,&nbsp;il
se&nbsp;partirent del rivage&nbsp;et&nbsp;alerent tant&nbsp;q'il vindrent
en la terre ou il devoient&nbsp;aler&nbsp;et&nbsp;firent tant qe ceus qi contre l'empereor estoient&nbsp;atornerent il si par lor&nbsp;forces q'il les menerent a&nbsp;la volenté l'empereor&nbsp;et&nbsp;les
sosmistrent a&nbsp;son service.&nbsp;Qant&nbsp;il orent tot ce
fet,&nbsp;il repairierent tant q'il&nbsp;revindrent arriere a&nbsp;la&nbsp;cité de&nbsp;Costentinoble.&nbsp;Tantost com il furent
arrivez,&nbsp;vindrent toz ceus de&nbsp;la&nbsp;cité&nbsp;encontre els&nbsp;:&nbsp;chevalier, serjant,&nbsp;dames et&nbsp;bo[r]jois&nbsp;et&nbsp;damoiseles.&nbsp;Meïsmes li empereres cui
besoigne&nbsp;il avoient bien faite&nbsp;les
honora seur toz&nbsp;les autres et&nbsp;les rechut en son palés,&nbsp;mes&nbsp;li deables qi envieus est seur tote humeine lignie&nbsp;fu dolenz de&nbsp;l'oneur
et&nbsp;de&nbsp;la joie&nbsp;qe li empereres fesoit as&nbsp;preudomes
qui&nbsp;mout estoient hauz barons.&nbsp;Ne demora&nbsp;mie mout, einz porchaça tant et&nbsp;quist&nbsp;q'il ot trové malvés homes
et&nbsp;envieus&nbsp;qi&nbsp;des&nbsp;.iii.&nbsp;princes orent envie&nbsp;et&nbsp;q'il se porpenserent q'il porchaceroient ou lor mort&nbsp;ou lor honte.&nbsp;Qe vos
diroie je plus&nbsp;?&nbsp;Il trestrent au&nbsp;prevost
qi&nbsp;avoit non Albanies&nbsp;et&nbsp;regarz estoit de&nbsp;la cité
aprés l'empereor,&nbsp;si&nbsp;li&nbsp;distrent qe cil troi prince avoient juree
la&nbsp;mort a&nbsp;l'empereor si&nbsp;qe&nbsp;bien
le&nbsp;savoient&nbsp;et&nbsp;qe ja tantost li tens ne vendroit&nbsp;q'il le peüssent fere&nbsp;q'il lor desirier en aempliroient.
Or poez oïr grant traïson&nbsp;et&nbsp;mortel envie porparlee.&nbsp;Li prevoz ne&nbsp;les&nbsp;en&nbsp;creoit mie&nbsp;bien&nbsp;et&nbsp;cil l'en
donerent tant&nbsp;or et&nbsp;argent q'il l'orent atorné a&nbsp;lor
voloir&nbsp;et&nbsp;a&nbsp;lor ensivance.&nbsp;Quel chose est ce qe
l'en&nbsp;ne puisse constreindre par l'escommeniee&nbsp;famine d'or et&nbsp;d'argent&nbsp;?&nbsp;&nbsp;Li&nbsp;prevoz en fu
deceüz par les granz dons qe cil l'en
firent,&nbsp;si&nbsp;trest a&nbsp;l'empereor
et&nbsp;si&nbsp;li&nbsp;dist et&nbsp;conta en ceste&nbsp;[ fol. 145d]&nbsp;maniere&nbsp;:&nbsp;"Tres hauz sires par cui governement toz li mondes se&nbsp;repose em
pes,&nbsp;li&nbsp;envie&nbsp;del deable qi est semence de tote
felonie&nbsp;a&nbsp;enverz vos
esmeüz enemis de&nbsp;cuer&nbsp;si&nbsp;qe je le sai bien certeinement&nbsp;et&nbsp;sanz doutance.&nbsp;Et
por voir le saciez qe&nbsp;li&nbsp;troi prince&nbsp;qi&nbsp;vos&nbsp;envoiastes vos enemis destruire&nbsp;sont encontre vos&nbsp;et&nbsp;si vos guaitent
et&nbsp;qierent compaignons et&nbsp;amis cui il promettent
a&nbsp;essaucier de granz richeces.&nbsp;Et&nbsp;por&nbsp;ce qe
je&nbsp;le sai certeinement,&nbsp;si&nbsp;le&nbsp;vos
sui&nbsp;je&nbsp;venuz dire,&nbsp;por ce qe Dex et&nbsp;vous ne m'en&nbsp;seüssiez malgré&nbsp;ne qe
je n'en fusse encheüs en vostre
ire,&nbsp;car cil qi&nbsp;font le&nbsp;mal n'en&nbsp;sont
mie tant seulement coupables,&nbsp;mes&nbsp;cil&nbsp;aussi qi&nbsp;le
consentent.&nbsp;Et ceste chose&nbsp;ai&nbsp;je seüe
et&nbsp;entendue par lor compaignons&nbsp;qi&nbsp;tote l'oevre m'ont contee
et&nbsp;dite."&nbsp;Qant&nbsp;li empereres oï&nbsp;et&nbsp;entendi cest afaire,&nbsp;il fu&nbsp;corrociez
outre mesure,&nbsp;si comanda&nbsp;a&nbsp;prendre les&nbsp;.iii.&nbsp;princes
et&nbsp;a&nbsp;metre em&nbsp;prison&nbsp;en&nbsp;sa
chartre,&nbsp;tresq'a&nbsp;lendemein q'il
les feroit&nbsp;ocirre.&nbsp;Qant vint
a&nbsp;lendemein,&nbsp;li&nbsp;empereres fu&nbsp;ensigniez de&nbsp;pluisors
afaires,&nbsp;si com je cuit,&nbsp;par&nbsp;la&nbsp;volenté de nostre
Signor.&nbsp;La&nbsp;chose demora ne sai qanz jorz q'il&nbsp;avoit&nbsp;devisee.&nbsp;Et li traïteur qi ceste chose
avoient&nbsp;porparlee revindrent au&nbsp;prevost
et&nbsp;si&nbsp;li&nbsp;raporterent molt granz dons et&nbsp;distrent&nbsp;:&nbsp;"Coument est ce qe voz nos enemis avez tant&nbsp;lessiez
en&nbsp;vie&nbsp;?&nbsp;Cuidiez vos qe&nbsp;vos ne
puissiez&nbsp;fin metre a&nbsp;rapaier l'empereor
se&nbsp;voz les&nbsp;aviez en la&nbsp;chartre fez
ocirre&nbsp;?&nbsp;Sachiez qu'il&nbsp;ont lor
compaignons mandés &nbsp;et&nbsp;semons&nbsp;et&nbsp;si cuident de ceenz issir et&nbsp;aemplir
la&nbsp;felonie q'il ont porpensee.&nbsp;Et&nbsp;por ce te
covient esforcier&nbsp;et&nbsp;si t'en est bien besoinz et&nbsp;mestiers&nbsp;q'il ne puissent
parfaire l'oevre qe&nbsp;nos&nbsp;ne&nbsp;voudrions meesme mie.&nbsp;Il nos pesera&nbsp;qe&nbsp;nos avons veillié por&nbsp;ta&nbsp;pes&nbsp;et&nbsp;si en periras aussi
sanz atarjance."&nbsp;Qant ce&nbsp;oï&nbsp;li&nbsp;prevoz, il fu constrainz plus por
le&nbsp;desloial&nbsp;don qe cil li&nbsp;avoient fait qe por autre
chose.&nbsp;Lors trest a&nbsp;l'empereor
et&nbsp;si&nbsp;li dist&nbsp;:&nbsp;
"Beaus&nbsp;sire,&nbsp;cez
mauvez homes qe vostre pitié lait&nbsp;tant vivre&nbsp;ne finent de tenir mauvez&nbsp;&nbsp;[ fol. 146a]&nbsp;conseuz a&nbsp;lor compaignons&nbsp;et porpenser coment il&nbsp;vos puissent mal
fere.&nbsp;Et&nbsp;bien&nbsp;sachiez certeinement q'il ont
tieus compagnons qi&nbsp;bien lor cuident aidier,&nbsp;qe se&nbsp;il
estoient fors, q'il
vos ociroient qi estes mes sires."&nbsp;Qant li&nbsp;empereres oï
ce qe l'en li&nbsp;amentevoit sa mort en&nbsp;tel
maniere,&nbsp;il fu pleinz&nbsp;de&nbsp;si grant derverie&nbsp;qe sanz demande
et&nbsp;sanz&nbsp;juchement comanda&nbsp;les&nbsp;.iii.&nbsp;hauz
princes&nbsp;a&nbsp;ocirre.&nbsp;Qant li mauvez prevoz qi
pleins&nbsp;estoit d'avarice qe Dex het plus
qe nul&nbsp;pechié qi soit el monde&nbsp;oï cest comandement,&nbsp;il fu mout liez, si envoia a&nbsp;celui qi
gardoit&nbsp;la&nbsp;chartre&nbsp;et&nbsp;si&nbsp;li&nbsp;manda q'il gardast ces&nbsp;.iii.&nbsp;princes mout bien&nbsp;et&nbsp;si&nbsp;les dessevrast
des&nbsp;autres prisons qi&nbsp;laienz estoient,&nbsp;car tantost
conme la nuit seroit venue,&nbsp;il les feroit&nbsp;ocirre coiement.&nbsp;Cil qi gardoit la chartre&nbsp;estoit mout bons
hom&nbsp;et&nbsp;pleins
de&nbsp;grant&nbsp;misericorde,&nbsp;Ylariens avoit non.&nbsp;Qant il&nbsp;oï
le&nbsp;mandement au prevost, il ala a&nbsp;la
chartre&nbsp;et&nbsp;si parla
de&nbsp;mout dolent cuer as&nbsp;.iii.&nbsp;princes&nbsp;et&nbsp;si&nbsp;lor&nbsp;dist&nbsp;:&nbsp;"Beaus signors,&nbsp;je&nbsp;voudroie qe je ne vos eüsse onqes
veüs ne coneüz."&nbsp;Lors comença mout durement a&nbsp;plorer&nbsp;et&nbsp;si&nbsp;dist&nbsp;:&nbsp;"Parlerai je ou je me
tairai&nbsp;?&nbsp;Parler m'estuet
a&nbsp;vos,&nbsp;ja&nbsp;soit ce qe&nbsp;je&nbsp;ne&nbsp;le
face&nbsp;mie volentiers,&nbsp;car nus ne doit
volentiers&nbsp;tel parole&nbsp;dire.&nbsp;Saciez qe la&nbsp;sentence est
venue de&nbsp;l'empereor qe vos soiez ocis
anuit&nbsp;en ceste nuit sanz plus atendre.&nbsp;Et&nbsp;por&nbsp;ce&nbsp;pensez d'ordener vostre chose,&nbsp;qe vos ne&nbsp;les&nbsp;deguerpissiez mie sanz devisance faire."&nbsp;
Qant li troi&nbsp;haut home oïrent ceste parole,&nbsp;il furent mout espoentez&nbsp;et&nbsp;comencierent&nbsp;a&nbsp;gemir
et&nbsp;a&nbsp;plorer et&nbsp;lor cheveus a&nbsp;detraire&nbsp;et&nbsp;a&nbsp;descirer lor
vesteüres&nbsp;et&nbsp;si
crioient a&nbsp;hautes voiz et&nbsp;disoient&nbsp;:&nbsp;"Hé&nbsp;!&nbsp;Dont
vient ceste cruautez et&nbsp;ceste forsenerie qe nos
muirons&nbsp;einsi sanz juchement et&nbsp;sanz reson
et&nbsp;sanz&nbsp;droiture&nbsp;?&nbsp;Ceste cruiautez
est mout grant&nbsp;et&nbsp;ne onqes mes ne fu&nbsp;oïe
si&nbsp;grant."&nbsp;Qant&nbsp;il orent mout longuement gemi
et&nbsp;ploré,&nbsp;Nepotiens, li&nbsp;uns&nbsp;des trois, recorda dedenz son&nbsp;cuer&nbsp;coment seinz
Nicholas avoit delivrez&nbsp;les&nbsp;.iii.&nbsp;jovenceaus
de&nbsp;la&nbsp;mort qi&nbsp;assez leur&nbsp;[ fol. 146b]&nbsp;avoit esté procheine. Lors comença a&nbsp;sospirer
et&nbsp;puis si&nbsp;dist&nbsp;:&nbsp;"Beaus
Sires Dex, hautismes&nbsp;rois, secor a&nbsp;ces chetis qi doivent perir&nbsp;et&nbsp;rechoif me humle
proiere non mie por nos&nbsp;merites,&nbsp;mes por les merites
seint Nicholas&nbsp;ton
serf,&nbsp;si qe&nbsp;nos soions secorus et&nbsp;delivrez&nbsp;par s'aïde&nbsp;de la cruele sentence ou&nbsp;nos
somes,&nbsp;aussint com nos veïmes les&nbsp;.iii.&nbsp;jovenceaus&nbsp;delivrer de&nbsp;la&nbsp;mort par
s'aïde&nbsp;et&nbsp;s'il&nbsp;n'i&nbsp;puet&nbsp;estre corporelment,
nos creons bien qu'il&nbsp;puet aidier spirituelment ceus qui
en&nbsp;lor besoing le reclaiment.&nbsp;Beaus Sire qui&nbsp;fes la
volenté de&nbsp;ceus qi te criement,&nbsp;delivre nos par ses
seintismes proieres."&nbsp;Einsi&nbsp;disoit Nepotiens&nbsp;et&nbsp;si compaignon aussint&nbsp;et&nbsp;si crioient a&nbsp;une voiz tuit
ensamble&nbsp;:&nbsp;"Seinz&nbsp;Nicholas, aïde nos&nbsp;!&nbsp;Ja&nbsp;soit
ce&nbsp;qe&nbsp;tu ne soiez&nbsp;en nostre presence,&nbsp;proie por nos,&nbsp;si qe&nbsp;nos&nbsp;puissons encore veoir ta face
et&nbsp;besier tes&nbsp;piez seintismes."
Or poez oïr la grant pitié&nbsp;et&nbsp;la&nbsp;grant doçor
de&nbsp;nostre Signor&nbsp;qi&nbsp;ceus
secort et&nbsp;aïde qi par bon cuer le reclaiment.&nbsp;Et qi
fu&nbsp;ce onqes qi&nbsp;par&nbsp;bon corage li&nbsp;reqist&nbsp;aïde
et&nbsp;ne&nbsp;li&nbsp;trova&nbsp;?&nbsp;Et&nbsp;qi&nbsp;li&nbsp;requist
misericorde&nbsp;et&nbsp;ne&nbsp;li
recovra&nbsp;mie&nbsp;?&nbsp;Ce&nbsp;ne fu onqes nus qui&nbsp;en lui
eüst fiance.&nbsp;Ce esproverent bien cil&nbsp;troi haut home&nbsp;qi&nbsp;a&nbsp;lor grant besoing li&nbsp;reqistrent
aïde.&nbsp;Encore adonc estoit seinz&nbsp;Nicholas en vie&nbsp;et&nbsp;nostre Sires oï aussi bien&nbsp;les
proieres de ceus qi&nbsp;le&nbsp;reclamoient com&nbsp;s'il fussent ensamble o&nbsp;lui en parmenable&nbsp;regne. La&nbsp;nuit c'on devoit ocirre les&nbsp;.iii.&nbsp;princes,&nbsp;se coucha li empereres en son&nbsp;lit&nbsp;et&nbsp;li&nbsp;prevoz&nbsp;el suen lit
a&nbsp;son ostel.&nbsp;Qant li empereres fu&nbsp;endormiz,&nbsp;la
semblance de&nbsp;monsigneur&nbsp;seint
Nicholas s'aparut devant lui en avision&nbsp;et&nbsp;si&nbsp;li dist&nbsp;:&nbsp;"Costentin, por qoi as&nbsp;tu a&nbsp;tort&nbsp;fet prendre les&nbsp;.iii.&nbsp;princes
qe&nbsp;tu&nbsp;tienz en&nbsp;ta&nbsp;prisson&nbsp;et&nbsp;por qoi les comandas tu a&nbsp;ocirre sanz ce q'il&nbsp;l'aient deservi en&nbsp;nule
maniere&nbsp;?&nbsp;Lieve sus isnielement et&nbsp;si
conmande&nbsp;tost q'il soient delivré&nbsp;et&nbsp;se tu ce ne
vieus&nbsp;fere,&nbsp;je
proi&nbsp;le celestiel Roi q'il de&nbsp;toi me
venge&nbsp;et&nbsp;q'il lest tele bataille venir seur
toi,&nbsp;qe&nbsp;tu soiez ocis&nbsp;et&nbsp;qe&nbsp;ta&nbsp;char soit viande as&nbsp;oiseaus
et&nbsp;as bestes sauvages."&nbsp;Quant ce oï&nbsp;[ fol. 146c]&nbsp;li
empereres, il dist&nbsp;:&nbsp;"Qui&nbsp;es&nbsp;tu
et&nbsp;de&nbsp;quele&nbsp;auctorité qi a&nbsp;ceste heure ies entrez
en mon palés&nbsp;et&nbsp;tieus choses m'oses
dire&nbsp;?&nbsp;"&nbsp;Il respondi&nbsp;:
"Je sui Nicholas, pechierres, evesqes de&nbsp;la&nbsp;cité de
Myerre." Qant il ot ce dit, si s'en
﻿parti&nbsp;et&nbsp;ala
au&nbsp;prevost,&nbsp;si&nbsp;li dist en&nbsp;ceste
maniere&nbsp;:&nbsp;"Albanies, dervez de pensee
et&nbsp;perduz de&nbsp;sens&nbsp;!&nbsp;Quiels besoinz&nbsp;estoit il a&nbsp;toi qe tu porchaçasses par covoitisse qe&nbsp;li&nbsp;troi prince
fussent&nbsp;destruit qi ne l'avoient mie
forfait&nbsp;?&nbsp;Va&nbsp;isnelement, si les delivre de&nbsp;la chartre&nbsp;et&nbsp;se&nbsp;tu ce&nbsp;ne&nbsp;veus
faire,&nbsp;je
deproi&nbsp;la&nbsp;majesté del&nbsp;parmenable
Empereor,&nbsp;et&nbsp;si&nbsp;le&nbsp;m'a ja otroié&nbsp;qe ton
cors porrisse tout et&nbsp;soit mengiez de&nbsp;vers&nbsp;et&nbsp;ta mesnie soit tote
destruite."
Qant&nbsp;ce oï&nbsp;li prevoz, il
dist :&nbsp;"Qi ies tu&nbsp;qi si durement&nbsp;me
manaces&nbsp;?&nbsp;"&nbsp;Il respondi&nbsp;:&nbsp;"Saces qe je sui&nbsp;Nicholas, evesqes
de&nbsp;la&nbsp;cité de&nbsp;Myerre."&nbsp;Et&nbsp;qant&nbsp;il&nbsp;ot
ce dit, il s'esvanui de
devant lui.&nbsp;Adont&nbsp;s'esveillierent li
empereres et&nbsp;li&nbsp;prevoz de&nbsp;l'avision dont il erent espoentez&nbsp;et&nbsp;manda&nbsp;li uns a&nbsp;l'autre
isnelement ce&nbsp;q'il
avoient&nbsp;veü.&nbsp;Tantost com il fu
ajorné,&nbsp;manda&nbsp;li&nbsp;empereres le prevost
et&nbsp;ses hauz barons&nbsp;et&nbsp;si fist venir devant lui les&nbsp;.iii.&nbsp;princes qi&nbsp;en&nbsp;prison
estoient.&nbsp;Et qant il&nbsp;les&nbsp;vit, il
lor&nbsp;fist molt cruel semblant&nbsp;et&nbsp;si lor dist&nbsp;:&nbsp;"Ques&nbsp;ars enchanteresses savez vos qi si&nbsp;nous&nbsp;avez
anuit enfantosmez et&nbsp;par fantosme
degabés&nbsp;?&nbsp;"&nbsp;Cil furent esbahiz
et&nbsp;espoentez de&nbsp;tel demande,&nbsp;si ne
respondirent&nbsp;noient.&nbsp;Et li empereres lor
redist&nbsp;:&nbsp;"Dites nos&nbsp;quel sont
vostre enchantement.&nbsp;"&nbsp;Nepotiens dist et&nbsp;respondi por ses
compaignons&nbsp;mout poorosement
et&nbsp;si&nbsp;dist&nbsp;:&nbsp;"Tres hauz
empereres a&nbsp;cui Dex a&nbsp;otroié le regne
a&nbsp;governer,&nbsp;ja&nbsp;ne puist il avenir qe nos
soions&nbsp;estruit ne doctrinez de&nbsp;l'escomenié&nbsp;art d'enchanterie&nbsp;ne onqes, biaus
sire, ne&nbsp;nos mellames de tel maiestire
retenir ne aprendre&nbsp;et&nbsp;bien disomes qe nos ne somes mie
fourfait de&nbsp;nule creature par coi nos doiomes&nbsp;mort
reçoivre."
Dont parla li em﻿pereres
et&nbsp;si&nbsp;dist&nbsp;:&nbsp;"Conoissiez vos nul home qi&nbsp;Nicholas&nbsp;ait non&nbsp;?&nbsp;"&nbsp;Qant cil
oïrent nomer seint
Nicholas,&nbsp;si&nbsp;tendirent lor&nbsp;meins vers
le ciel&nbsp;[ fol. 146d]&nbsp;et si crierent a&nbsp;hautes voiz&nbsp;et si distrent&nbsp;:&nbsp;"Beaus Sire Dex qui seinz
Nicholas aeure,
tu&nbsp;ies beneïz,&nbsp;car tu&nbsp;ne deguerpiz mie ceus
qi&nbsp;en&nbsp;toi ont fiance.&nbsp;Beaus Sire, delivre nos&nbsp;de ceste fause traïsson&nbsp;qe l'en nos a&nbsp;sus
mise&nbsp;par les merites seint
Nicholas,&nbsp;si com li&nbsp;.iii.&nbsp;jovenceaus
en&nbsp;furent delivrez&nbsp;qe nos veïmes."&nbsp;Qant ce
oï&nbsp;li&nbsp;empereres,
il&nbsp;lor comanda&nbsp;q'il se teüssent&nbsp;et&nbsp;si&nbsp;li&nbsp;deïssent qi&nbsp;il
estoit et&nbsp;de&nbsp;quel&nbsp;lignie&nbsp;et&nbsp;se ce estoit voirs q'il en
disoient.&nbsp;Nepotiens respondi
isnielement a&nbsp;l'empereor et&nbsp;si&nbsp;dist&nbsp;:&nbsp;"Empereres, saches q'il
est&nbsp;seinz hom en&nbsp;totes choses et&nbsp;qe par lui creons nos
estre delivré del peril ou nos somes.&nbsp;Lui apelasmes nos
et&nbsp;nos sentons ja s'aïde&nbsp;et&nbsp;si creons bien certeinement q'il est vrais&nbsp;sers nostre Signor dame[d]é,&nbsp;qant nostre&nbsp;Sires nos a&nbsp;por
lui oïz et&nbsp;entendus qi&nbsp;si est&nbsp;en lonteignes terres&nbsp;et&nbsp;ensus
de&nbsp;nos."&nbsp;Ce&nbsp;dist&nbsp;Nepotiens&nbsp;et&nbsp;puis si&nbsp;comença tot meintenant a&nbsp;raconter
a&nbsp;l'empereor de com grant&nbsp;humilité messires
seinz Nicholas
estoit&nbsp;et&nbsp;de com grant bonté&nbsp;et&nbsp;si&nbsp;lor conta
tot&nbsp;en&nbsp;ordre conment il avoit delivrez les&nbsp;.iii.&nbsp;jovenceaus dont je vos ai&nbsp;conté
arriere.
Qant li empereres oï cez choses
conter&nbsp;et&nbsp;dire,&nbsp;il&nbsp;s'en
esmerveilla mout et&nbsp;por&nbsp;la&nbsp;grant bonté q'il ooit dire de&nbsp;monsigneur&nbsp;seint
Nicholas&nbsp;et&nbsp;retraire,&nbsp;parla il as&nbsp;.iii.&nbsp;hauz homes et&nbsp;si&nbsp;dist&nbsp;:&nbsp;"Alez vos ent et&nbsp;si rendez graces au&nbsp;seint home et&nbsp;a&nbsp;nostre Signor&nbsp;par cui voz estes delivrez&nbsp;et&nbsp;si porterez&nbsp;au&nbsp;seint home de&nbsp;mes
choses&nbsp;:&nbsp;une pierre par&nbsp;merveilleus&nbsp;art en&nbsp;or assise
et&nbsp;.ii.&nbsp;vessiaus&nbsp;d'or mout bien ovrez
et&nbsp;aornez de&nbsp;riches pierres.&nbsp;Et&nbsp;si&nbsp;li dites qe por
m'amor les reçoive&nbsp;et&nbsp;q'il ne me manace
mie,&nbsp;einz proit por moi,&nbsp;car je ferai&nbsp;molt volentiers ce q'il
comandera&nbsp;et&nbsp;si proit
le Signor de tot le monde&nbsp;por la pes de&nbsp;nostre
reigne."&nbsp;Aprés ce ne demora gueres de&nbsp;tens qe li troi prince murent&nbsp;por aler a&nbsp;monsigneur seint
Nicholas a&nbsp;totes les choses qe li empereres li
envoioit&nbsp;et&nbsp;tant
alerent q'il le troverent en&nbsp;la cité
de&nbsp;Myerre si com je
cuit.&nbsp;Tantost&nbsp;com&nbsp;il vindrent devant
lui,&nbsp;si&nbsp;se&nbsp;lessierent&nbsp;[ fol. 147a]&nbsp;cheoir a&nbsp;ses piez.&nbsp;Et li comencierent a&nbsp;besier&nbsp;et&nbsp;por la&nbsp;grant joie q'il avoient crioient a&nbsp;hautes voiz et&nbsp;si
disoient&nbsp;:&nbsp;"Tu&nbsp;ies amis
Deu, toi&nbsp;doit l'en&nbsp;loer,&nbsp;car por toi somes nos
delivré&nbsp;de&nbsp;la&nbsp;mort."&nbsp;Qant il orent
ce&nbsp;et&nbsp;autres choses&nbsp;longuement dites, il raconterent a&nbsp;seint
Nicholas tout si com avenu estoit&nbsp;et&nbsp;si li donerent&nbsp;ce qe
li empereres li envoioit&nbsp;et&nbsp;les lettres&nbsp;meesmement l'empereor a&nbsp;enseignes.&nbsp;Qant&nbsp;seinz
Nicholas entendi ce, il tendi
ses meins&nbsp;vers le ciel&nbsp;et&nbsp;si comença a&nbsp;loer le
Sauveor&nbsp;del&nbsp;monde,&nbsp;si
dist&nbsp;:&nbsp;"Beaus Sire Dex, tu&nbsp;ies granz
et&nbsp;esmerveillables en&nbsp;totes choses et&nbsp;nule
fins&nbsp;n'est de&nbsp;ta grandeur.&nbsp;Tu ies riches
en&nbsp;totes&nbsp;choses&nbsp;et&nbsp;tu seus fes les granz
merveilles.&nbsp;"&nbsp;Qant il ot ce dit,&nbsp;il
se torna vers les hauz&nbsp;homes,&nbsp;si&nbsp;les prist
a&nbsp;ensignier et&nbsp;a&nbsp;doctriner&nbsp;des comandemenz
et&nbsp;des Escritures&nbsp;et&nbsp;qu'il&nbsp;donassent de&nbsp;lor
choses largement por nostre&nbsp;Signor as&nbsp;povres et&nbsp;as
besoigneus.&nbsp;Dont firent&nbsp;li&nbsp;troi&nbsp;prince lor cheveus
tondre qi en&nbsp;la&nbsp;chartre lor estoient creüs.&nbsp;Et qant il orent
soujorné ensamble o&nbsp;seint
Nicholas&nbsp;tant
com&nbsp;il&nbsp;lor&nbsp;plot,&nbsp;si pristrent
sa&nbsp;beneïçon,&nbsp;si s'en
repairierent a&nbsp;grant joie en&nbsp;lor
contrees&nbsp;loant&nbsp;et&nbsp;beneïssant nostre Signor
Jesu&nbsp;Crist&nbsp;qi&nbsp;vit&nbsp;et&nbsp;regne par toz&nbsp;les siecles des siecles parmenablement.
Ci comence uns autres miracles&nbsp;Aprés ce avint de.seint.Nicholas&nbsp;qe une feme avoit un fil&nbsp;cui
li deables avoit entré&nbsp;el&nbsp;cors,&nbsp;si&nbsp;le
traveilloit molt&nbsp;cruelment,&nbsp;si&nbsp;q'il
a&nbsp;ses dens&nbsp;desciroit totes ses vesteüres.&nbsp;Cele feme
estoit&nbsp;d'une vile qi avoit non Quaparse.&nbsp;De&nbsp;cele vile&nbsp;s'esmut ensamble o&nbsp;son fil,&nbsp;si ala tant q'ele&nbsp;vint&nbsp;a&nbsp;crote une meson de&nbsp;seint Michiel
l'archangele&nbsp;et&nbsp;la estoit seinz
Nicholas adonques.&nbsp;Qant ele i&nbsp;fu
venue, si&nbsp;se&nbsp;lessa cheoir as
piez&nbsp;de&nbsp;seint
Nicholas,&nbsp;si&nbsp;li dist tot
em&nbsp;plorant&nbsp;:&nbsp;"Serz&nbsp;Deu, aies merci de cest mien fil chetif cui li&nbsp;deables
est entrez el&nbsp;cors&nbsp;et&nbsp;le
travaille trop cruelment."&nbsp;Qant seinz Nicholas vit
la&nbsp;feme&nbsp;qi si ploroit,&nbsp;si en&nbsp;ot grant pitié.&nbsp;Lors
prist&nbsp;la mein&nbsp;de celui qi&nbsp;estoit fors del sens,&nbsp;si&nbsp;li&nbsp;soffla en&nbsp;la bouche&nbsp;et&nbsp;tantost s'en issi li&nbsp;dea-&nbsp;[ fol. 147b]&nbsp;-bles par&nbsp;la vertu nostre Signor&nbsp;et par&nbsp;les&nbsp;merites monsigneur
seint
Nicholas,&nbsp;que&nbsp;plus n'i&nbsp;osa demorer.&nbsp;Et cil fu&nbsp;gueriz de&nbsp;sa
male&nbsp;aventure,&nbsp;si repaira en&nbsp;son païs a&nbsp;grant
joie&nbsp;entre lui et&nbsp;sa mere,&nbsp;beneïssant
nostre Seignor et&nbsp;seint
Nicholas.
Si com messires .seinz.&nbsp;Nicholas delivra une
feme del deable&nbsp;Une autre fois avint qe une&nbsp;feme d'une vile
qi Necapolie&nbsp;estoit&nbsp;apelee&nbsp;estoit fors del&nbsp;sens par&nbsp;le deable
qi grant&nbsp;envie a&nbsp;seur tote humeine&nbsp;lignie.&nbsp;Cele feme prist
ses maris,&nbsp;si&nbsp;le&nbsp;mena au leu ou messires seinz
Nicholas arrestoit adonqes&nbsp;et&nbsp;qant il i&nbsp;vint, si&nbsp;li cheï
as&nbsp;piez et&nbsp;si&nbsp;li&nbsp;dist&nbsp;:&nbsp;"Home
Deu, soceur a&nbsp;ceste chetive
feme,&nbsp;car li deables le tormente
molt&nbsp;griefment et&nbsp;travaille."&nbsp;Lors se coucha
messires seinz Nicholas en orissons
envers&nbsp;nostre Signor por celi&nbsp;et&nbsp;tantost com il&nbsp;l'ot&nbsp;finie,&nbsp;li&nbsp;issi&nbsp;li deables del cors, si fu&nbsp;sanee.&nbsp;Cil qi&nbsp;ce virent en gracierent nostre
Signor&nbsp;et&nbsp;la&nbsp;dame repeira a&nbsp;sa meson tout
loant&nbsp;Deu et&nbsp;Seinte
Syon.&nbsp;Seinte
Syon estoit apelee&nbsp;l'abeïe&nbsp;qe seinz Nicholas avoit fait faire&nbsp;Et&nbsp;la estoit il adonques, car il i&nbsp;sejornoit
plus&nbsp;volentiers qu'en autre&nbsp;leu por&nbsp;ce q'il&nbsp;l'avoit&nbsp;estoree en l'oneur Deu&nbsp;et&nbsp;sa glorieuse mere&nbsp;l'abeïe et&nbsp;la meson.
Uns autres miracles&nbsp;Aprés&nbsp;ce n'ot mie lonc tens avint en un qaresme qe&nbsp;uns&nbsp;hom
qi&nbsp;Nicholas avoit non&nbsp;et&nbsp;si&nbsp;estoit d'une vile qi Sivine&nbsp;estoit apelee&nbsp;vint a&nbsp;monsigneur seint
Nicolas atout un malade&nbsp;q'il aportoit
devant lui seur un cheval,&nbsp;car&nbsp;il estoit entrepris de tele
enfermeté qe&nbsp;palezinz li&nbsp;avoit tolue tote la force
de&nbsp;ses&nbsp;membres.&nbsp;Qant cil&nbsp;hom qi&nbsp;le malade aportoit
vint devant le seint home,&nbsp;si se&nbsp;mist a&nbsp;terre
a&nbsp;jenous et&nbsp;si&nbsp;dist&nbsp;:&nbsp;"Nicholas,&nbsp;home Deu, proie a&nbsp;nostre
Signor por ce chetif home qe&nbsp;Dex&nbsp;le gart&nbsp;et&nbsp;ait merci de&nbsp;lui&nbsp;par tes orissons
et&nbsp;par tes proieres."&nbsp;Qant&nbsp;seinz Nicholas&nbsp;vit celui entrepris de&nbsp;si&nbsp;grant
enfermeté,&nbsp;il&nbsp;en&nbsp;fu&nbsp;molt dolenz,&nbsp;&nbsp;[ fol. 147c]&nbsp;si prist de&nbsp;l'uile qi&nbsp;tout adés ardoit le diemence,&nbsp;si li oinst tout le cors
et&nbsp;les membres&nbsp;et&nbsp;puis&nbsp;fist s'orisson a&nbsp;nostre Signor&nbsp;et&nbsp;tantost
fu&nbsp;cil&nbsp;sanez&nbsp;et&nbsp;si ot santé recovree de&nbsp;toz ses membres
entirement.&nbsp;Et tantost com il ot de&nbsp;seint
Nicholas receü beneïçon,&nbsp;il retorna&nbsp;arriere nostre Signor loant et&nbsp;graciant&nbsp;qui
misericorde il avoit receüe et&nbsp;trovee.&nbsp;
Uns der.Uns autres miraclesvez
fu&nbsp;amenez, n'ot mie
lonc&nbsp;tens aprés&nbsp;ce,
a&nbsp;seint Nicholas&nbsp;qi par le
deable estoit si&nbsp;traveilliez q'il hurtoit
sa&nbsp;teste&nbsp;a&nbsp;pierres d'une part et&nbsp;d'autre,&nbsp;si&nbsp;q'il
avoit&nbsp;pluiseurs plaies qi&nbsp;totes estoient sorsamees&nbsp;et&nbsp;pleines de&nbsp;vers qi contreval le
viaire&nbsp;li&nbsp;cheoient.&nbsp;Trois homes l'amenerent
tresqe devant seint Nicholas&nbsp;qi molt docement&nbsp;proierent au&nbsp;seint home q'il a&nbsp;nostre
Seignor deignast fere&nbsp;ses orissons por celui qui&nbsp;grant mestier
avoit de&nbsp;secors et&nbsp;aïde.&nbsp;Et&nbsp;si&nbsp;disoient : "Nicholas, sers Deu&nbsp;qi&nbsp;Sires est&nbsp;seur tote creature, regarde la doleur de&nbsp;cest&nbsp;home&nbsp;et&nbsp;si&nbsp;proie por&nbsp;lui
a&nbsp;nostre Signor&nbsp;q'il&nbsp;puisse eschaper de ceste misere ou&nbsp;il
est&nbsp;et&nbsp;avoir misericorde."&nbsp;Lors seigna seinz Nicholas celui
a&nbsp;sa&nbsp;mein,&nbsp;si&nbsp;le gueri
et&nbsp;delivra&nbsp;de&nbsp;la doleur q'il
soustenoit de&nbsp;la&nbsp;derverie&nbsp;q'il avoit
longuement eüe.&nbsp;Cil s'en repera&nbsp;seinz
et&nbsp;haitiez beneïssant nostre Signor&nbsp;qi a&nbsp;son confessor avoit si&nbsp;grant grace
donee.&nbsp;
Dementieres qe messires&nbsp;seinz Nicholas estoit essauciez
et&nbsp;reclamez em&nbsp;pluiseurs&nbsp;lieus de&nbsp;tieus miracles&nbsp;et&nbsp;d'autres&nbsp;dont nostre
Sires&nbsp;li avoit la vertu donee,&nbsp;le prist enfermetez&nbsp;par qoi il se parti de ceste vie&nbsp;et&nbsp;ala en&nbsp;la&nbsp;gloire parmenable, en&nbsp;la&nbsp;vie qi ja&nbsp;ne
prendra&nbsp;fin.&nbsp;Qant li seinz hom senti la maladie&nbsp;par
qoi&nbsp;il&nbsp;li covenoit paier la dette de&nbsp;la mort&nbsp;qe&nbsp;nule creature ne puet trespasser morteus,&nbsp;il comença ses orissons a&nbsp;fere assiduelment&nbsp;et&nbsp;si proioit a&nbsp;nostre
Signor qe il ses seinz angeles envoiast a&nbsp;lui por reçoivre
l'ame q'il&nbsp;li avoit
comandee.&nbsp;Et&nbsp;si com il&nbsp;estoit plus&nbsp;[ fol. 147d]&nbsp;ententis en&nbsp;ses proieres,&nbsp;il&nbsp;regarda, si
vit&nbsp;les&nbsp;glorieus angeles qi a&nbsp;lui venoient.&nbsp;Dont
enclina le chief et&nbsp;si&nbsp;fist sor&nbsp;lui le&nbsp;signe de&nbsp;la
seinte&nbsp;croiz&nbsp;et&nbsp;puis si&nbsp;comença a&nbsp;dire les&nbsp;.xxx.&nbsp;psalmes del sautier en&nbsp;ceste maniere&nbsp;:&nbsp;"In&nbsp;te,&nbsp;Domine,&nbsp;speravi.&nbsp;Non confundar
in&nbsp;eternum,&nbsp;in&nbsp;justicia tua libera me
et&nbsp;eripe me.&nbsp;Inclina&nbsp;ad me aurem tuam&nbsp;et&nbsp;salva me.&nbsp;Esto
michi&nbsp;in Deum protectorem&nbsp;et&nbsp;in domum refugii ut salvum me facias&nbsp;et propter&nbsp;nomen tuum deduces
me et enutries me.&nbsp;In&nbsp;manus tua,&nbsp;Domine, commendo spiritum meum.&nbsp;Redemisti&nbsp;me,&nbsp;Domine,&nbsp;Deus veritatis."&nbsp;Et qant il&nbsp;ot
ice dit,&nbsp;il renus veritatis.di sa&nbsp;seintime
ame enz es&nbsp;meinz des seinz angeles qi&nbsp;devant lui s'estoient aparu.&nbsp; La&nbsp;estoient Archemius&nbsp;et&nbsp;Chemelaus, seintisme
prestre,&nbsp;et&nbsp;Nicholas qi&nbsp;arcediacres estoit mout preudom
et&nbsp;de seinte&nbsp;vie et&nbsp;si autre clerc q'il besa toz ainçois qu'il&nbsp;rendist
l'ame.&nbsp;Qant seinz
Nicholas fu departiz de&nbsp;cest siecle por aler au celestiel regne,&nbsp;les voiz des angeles furent oïes joïssanz
et&nbsp;esleeçanz aussint com por conforter&nbsp;ceus&nbsp;qui
de&nbsp;sa mort avoient tristrece.&nbsp;Tuit&nbsp;cil de&nbsp;la&nbsp;cité
de&nbsp;Myerre demenoient doleur&nbsp;por&nbsp;la&nbsp;defaillance de&nbsp;lor bon
pasteur, lor bon&nbsp;pere.&nbsp;Li&nbsp;clerc&nbsp;et&nbsp;li moine le&nbsp;ploroient.&nbsp;Grant&nbsp;criee
i&nbsp;avoit d'omes et&nbsp;de femes&nbsp;qi&nbsp;lor cheveus&nbsp;errachoient
et&nbsp;desciroient lor vestemenz,&nbsp;si&nbsp;se
plaignoient de ce q'il avoient perdu lor&nbsp;bon pere
et&nbsp;le deffendeur de&nbsp;lor contree.&nbsp;La ne&nbsp;s'assemblerent mie tant solement les genz&nbsp;des procheins chasteaus
environ la cité, einz&nbsp;vindrent de par tote la&nbsp;region homes, femes,&nbsp;viel et&nbsp;jovene&nbsp;et&nbsp;si
i&nbsp;vint Phelippes li
seintimes&nbsp;evesqes de&nbsp;la&nbsp;cité de&nbsp;Feliton&nbsp;por
ensevelir&nbsp;le&nbsp;cors del&nbsp;seint home.&nbsp;Cil Phelippes evesqes&nbsp;et&nbsp;cil Nicholas arcedyacre li&nbsp;laverent
le&nbsp;cors&nbsp;et&nbsp;si&nbsp;li clostrent les iols
et&nbsp;covrirent sa&nbsp;glorieuse face del suaire.&nbsp;Hylarions qi&nbsp;seintismes hom estoit
et&nbsp;li arcedyacres Nicholas&nbsp;le&nbsp;porterent mout dignement
et&nbsp;par molt grant&nbsp;reverence,&nbsp;si&nbsp;com
droiture estoit,&nbsp;tresqu'a&nbsp;sa&nbsp;sepouture.&nbsp;Et qant li&nbsp;services fu&nbsp;finez
tieus&nbsp;com il est establis par&nbsp;les seinz peres a&nbsp;faire,&nbsp;&nbsp;[ fol. 148a]&nbsp;li&nbsp;evesqes Phelippes le
coucha en&nbsp;sa sepouture&nbsp;mout glorieusement et&nbsp;molt seintement.&nbsp;Et
la&nbsp;a&nbsp;fait nostre Sires por&nbsp;lui ja meint beau
miracle&nbsp;et&nbsp;fet encore tresq'a hui cest
jor,&nbsp;aussi com s'il estoit encore
en&nbsp;vie.&nbsp;Et si ne fait mie tant solement les miracles la&nbsp;ou&nbsp;son
cors gist,&nbsp;mes&nbsp;en&nbsp;trestoz les leus ou&nbsp;il&nbsp;est apelez en&nbsp;la mer&nbsp;ou&nbsp;en terre.&nbsp;Il trespassa de cest siecle
el&nbsp;mois&nbsp;de&nbsp;decembre as octaves ydes&nbsp;et&nbsp;adonc estoit Justiniens empereres qi
crestiens estoit et&nbsp;nostre Signor cremoit et&nbsp;amoit
et&nbsp;&nbsp;.ccc.&nbsp;anz avoit&nbsp;et&nbsp;.ix.&nbsp;qe nostre Sires
avoit receüe passion&nbsp;et&nbsp;seinz
Machaires estoit adonc apostoiles de&nbsp;Rome.&nbsp;Li cors de seint Nicholas fu
enseveliz&nbsp;et&nbsp;enfoïz en&nbsp;sa seinte&nbsp;meson de
Seint Syon
en&nbsp;la&nbsp;destre partie de&nbsp;l'eglisse&nbsp;et&nbsp;si&nbsp;ot riche sepouture&nbsp;et&nbsp;haute,&nbsp;si com il
covenoit a&nbsp;si seintime evesqe.&nbsp;Et de sa sepouture nessent&nbsp;.ii.&nbsp;fontenieles,&nbsp;si com nos meïmes
avons&nbsp;veü&nbsp;et&nbsp;esgardé.&nbsp;L'une au chief et&nbsp;l'autre
as&nbsp;piez.&nbsp;Cele del cief si&nbsp;est de&nbsp;si&nbsp;seintisme oile par coi&nbsp;pluseur enferm sont gueriz
de&nbsp;lor enfermetez&nbsp;par ce q'il en estoient
enoinz.&nbsp;Et cele as piez&nbsp;si&nbsp;est de&nbsp;si&nbsp;tres clere eve dont li&nbsp;malade reçoivent santé sanz doutance qant
il&nbsp;la boivent.&nbsp;Et cele glorieuse meson de seinte&nbsp;Syon&nbsp;ou&nbsp;messires seinz
Nicholas, li
beneoiz&nbsp;confessor,&nbsp;estoit
enfoïz&nbsp;avoit mout de&nbsp;hautes reliqes,&nbsp;car il i&nbsp;avoit de&nbsp;seint Jehan
Baptiste&nbsp;et&nbsp;de&nbsp;seint&nbsp;Estiene le&nbsp;premerain martyr&nbsp;et&nbsp;de&nbsp;seint
Theodore le martyr&nbsp;et&nbsp;de&nbsp;seint Serge&nbsp;et&nbsp;de&nbsp;seint
Bace&nbsp;qe&nbsp;Antiocus li&nbsp;duz fist ocirre por le&nbsp;non
nostre&nbsp;Signor q'il preeçoient.&nbsp;Et si
i&nbsp;avoit de&nbsp;.xl.&nbsp;martyrs qe&nbsp;Lucius
fist ocirre en Armenee
la&nbsp;petite&nbsp;en&nbsp;la cite de&nbsp;Sebasté.&nbsp;Aveuqes ceus
gisoit&nbsp;li&nbsp;cors de monsigneur seint
Nicholas&nbsp;qui&nbsp;por
nos mesfez voelle proier assiduelment&nbsp;a&nbsp;nostre
Signor.&nbsp;
Puis qe messires seinz Nicholas
trespassa de&nbsp;cest siecle et&nbsp;q'il fu alez
a&nbsp;nostre Signor,&nbsp;ne&nbsp;cessa&nbsp;la&nbsp;tombe
ou&nbsp;ses&nbsp;seintismes cors gisoit de&nbsp;decorre&nbsp;de&nbsp;liquieur&nbsp;et&nbsp;d'uile, si&nbsp;com je vos ai&nbsp;devant
dit,&nbsp;et&nbsp;fet encore.&nbsp;La&nbsp;venoient
li&nbsp;malade de&nbsp;totes&nbsp;parz,&nbsp;languereus,&nbsp;clop,
avugle, contrez,&nbsp;sourz
et&nbsp;muz et&nbsp;dervez.&nbsp;Et&nbsp;tantost com il
avoient esté&nbsp;oinz de&nbsp;la&nbsp;licuieur&nbsp;[ fol. 148b]&nbsp;de&nbsp;l'uile&nbsp;et&nbsp;beü&nbsp;de&nbsp;la fonteine,&nbsp; si&nbsp;recevoient&nbsp;santé de&nbsp;quele onques enfermetez il
fussent&nbsp;constreint.&nbsp;
Un autre miracle de&nbsp;sa tombe&nbsp;Aprés ce ne sai combien de&nbsp;tens avint
q'il&nbsp;ot un evesqe&nbsp;en&nbsp;la&nbsp;cité
de&nbsp;Myerre qi fu&nbsp;chaciez
de&nbsp;la cité&nbsp;et&nbsp;envoiez&nbsp;en essil
par&nbsp;le&nbsp;prevost qui&nbsp;justiçoit cele contree de&nbsp;par&nbsp;l'empereor.&nbsp;Et&nbsp;tantost com
cil evesqes en fu chaciez a&nbsp;force,&nbsp;si com je vos
ai&nbsp;devant dit,&nbsp;lessa&nbsp;la&nbsp;tombe&nbsp;monsigneur
seint Nicholas a&nbsp;rendre l'uile&nbsp;et&nbsp;la clere fonteine&nbsp;dont meint languereus&nbsp;avoient receüe
santé&nbsp;ne onqes puis&nbsp;n'en&nbsp;issi&nbsp;goute, tresq'atant&nbsp;qe&nbsp;li&nbsp;evesqes
fu&nbsp;revenuz et&nbsp;mis&nbsp;en&nbsp;son propre siege
et&nbsp;en&nbsp;sa&nbsp;signorie.&nbsp;Et&nbsp;lors
recomença l'eve clere a&nbsp;corre
et&nbsp;li&nbsp;huiles de&nbsp;la&nbsp;tombe si com il font
encore.&nbsp;Or&nbsp;poez vos oïr
et&nbsp;entendre,&nbsp;vos&nbsp;qi escoutez&nbsp;de com grant
merite seinz Nicholas
fu,&nbsp;qant nostre Sires qi&nbsp;sires est de&nbsp;tote
creature&nbsp;li&nbsp;essauça son non
et&nbsp;acrut&nbsp;toz tens
plus&nbsp;et&nbsp;plus par totes terres si com li&nbsp;mons s'estent.
le miracle del marcheant qi offri la&nbsp;Adonc en&nbsp;cel temporiecoupe&nbsp;qe
la&nbsp;renomee estoit loing&nbsp;et&nbsp;pres si&nbsp;granz
des&nbsp;hautes&nbsp;oevres et&nbsp;des&nbsp;granz miracles
monsignor seint&nbsp;Nicholas&nbsp;et&nbsp;qe&nbsp;les&nbsp;granz
torbes des riches genz&nbsp;et&nbsp;de&nbsp;povres i&nbsp;venoient
de&nbsp;par totes les dyverses parties del monde en pelerinage,&nbsp;uns riches hom marcheanz estoit qi avoit&nbsp;a&nbsp;costume
a&nbsp;venir&nbsp;a&nbsp;lui chascun an&nbsp;et&nbsp;la&nbsp;fere&nbsp;ses orissons devant le cors del
seint confessor&nbsp;et&nbsp;puis si&nbsp;s'en&nbsp;repairoit arriere par mer toz&nbsp;joianz
en&nbsp;sa&nbsp;contree.&nbsp;Dont avint un jor qe&nbsp;cil riches hom
i&nbsp;fu&nbsp;venuz si com il avoit a&nbsp;costume.&nbsp;Qant il
fu&nbsp;revenuz a&nbsp;son ostel,&nbsp;il&nbsp;ala a&nbsp;un ovrier
mout bon orfevre &nbsp;et&nbsp;molt&nbsp;bon ovrier&nbsp;et&nbsp;si&nbsp;li porta or
assez,&nbsp;si&nbsp;li&nbsp;devisa&nbsp;un vessel d'or a&nbsp;fere q'il avoit voé
a&nbsp;monsigneur seint Nicholas
a&nbsp;doner a&nbsp;son service&nbsp;fere,&nbsp;qant il fu en&nbsp;orissons
devant sa&nbsp;tombe.&nbsp;Li orfevres prist l'or
et&nbsp;comença a&nbsp;ovrer ﻿par&nbsp;mout grant
deligense,&nbsp;si&nbsp;com il&nbsp;&nbsp;[ fol. 148c]&nbsp;covenoit&nbsp;faire&nbsp;aveuc si&nbsp;haut home&nbsp;a&nbsp;cui&nbsp;l'oevre estoit voee&nbsp;et&nbsp;comença le vessel
a&nbsp;orner&nbsp;de pieres precieuses de&nbsp;pluisors
manieres,&nbsp;si qe l'oevre en&nbsp;fu mout
enbelie.&nbsp;Et&nbsp;tant i&nbsp;ovra&nbsp;li orfevres q'il s'esmerveilla,
qant l'oevre fu&nbsp;parfinee,&nbsp;coment il avoit de&nbsp;ses meins si bien&nbsp;ovré&nbsp;et&nbsp;dont li engiens li estoit venuz
et&nbsp;la&nbsp;maniere.&nbsp;Qant tot ce fu&nbsp;fet,&nbsp;li
orfevres rendi au riche home le vessel selonc le pois q'il&nbsp;li avoit livré.&nbsp;Li riches hom le
resgarda&nbsp;et&nbsp;si&nbsp;s'esmerveilla mout
de&nbsp;l'oevre&nbsp;et&nbsp;loa molt&nbsp;durement l'orfevre.&nbsp;Lors pensa q'il
en&nbsp;feroit&nbsp;un autre feire autel a&nbsp;oés
monsigneur&nbsp;seint
Nicholas&nbsp;et&nbsp;celui retendroit a&nbsp;son
oés,&nbsp;por ce&nbsp;q'il le&nbsp;veoit si
bien ovré&nbsp;et&nbsp;si riche.&nbsp;Or&nbsp;poez oïr qe
covoitisse l'avoit si sourpris q'il&nbsp;n'entendoit mie ce&nbsp;q'il avoit voé a&nbsp;seint&nbsp;Nicholas&nbsp;en&nbsp;cui honeur li vesseaus estoit&nbsp;fez.&nbsp;Li riches hom
qi ce vessel riche avoit&nbsp;empensé a&nbsp;retenir&nbsp;reprist autant d'or com&nbsp;il
avoit eü en celui,&nbsp;si rala&nbsp;a&nbsp;l'orfevre, si&nbsp;li&nbsp;proia
en&nbsp;totes manieres&nbsp;q'il un&nbsp;autel vessel li feïst a&nbsp;oez seint Nicholas,&nbsp;car le&nbsp;premerein voloit
il retenir a&nbsp;son oés por&nbsp;la&nbsp;richesce de&nbsp;l'oevre.&nbsp;Qant li orfevres le&nbsp;vit,&nbsp;il prist
l'or et&nbsp;les pierres precieuses
volentiers,&nbsp;si&nbsp;les emporta ensamble o&nbsp;lui&nbsp;et&nbsp;puis comença l'or a&nbsp;fondre,&nbsp;si com
resons&nbsp;est&nbsp;et&nbsp;droiture,&nbsp;et&nbsp;a&nbsp;batre,&nbsp;mes n'en pot onques&nbsp;oevre feire a&nbsp;sa volenté&nbsp;ne&nbsp;qui li&nbsp;peüst plere.&nbsp;Qant il vit ce,
si&nbsp;repeira au&nbsp;riche home&nbsp;et&nbsp;li&nbsp;rendi l'or q'il li avoit charchié&nbsp;et&nbsp;les
pierres,&nbsp;si&nbsp;li&nbsp;dist qe por nul pooir q'il eüst ne pooit il oevre feire qi fust plesanz
ne&nbsp;honorable.&nbsp;Li&nbsp;riches hom qi sa covoitise ne
deguerpi&nbsp;mie&nbsp;dist q'il porteroit a&nbsp;monsigneur&nbsp;seint
Nicholas l'or et&nbsp;les
pierres.&nbsp;Einsi remest&nbsp;la chose tant qe ce vint au chief de&nbsp;l'an&nbsp;q'il&nbsp;s'atorna por aler a&nbsp;monsigneur
seint Nicholas si com il avoit
a&nbsp;costume.&nbsp;Dont fist apareillier sa&nbsp;nef et&nbsp;fist dedenz
metre qanqe&nbsp;mestiers lor estoit et&nbsp;besoinz.&nbsp;Qant ce
fu&nbsp;fet,&nbsp;il&nbsp;entra dedenz et&nbsp;sa feme
et&nbsp;ses fiuz et&nbsp;ses
serjanz&nbsp;et&nbsp;assez de&nbsp;sa
mesnie,&nbsp;et&nbsp;puis drecierent leur&nbsp;voiles, si se partirent del port tost
et&nbsp;isnielement,&nbsp;car il orent bon vent
et&nbsp;droiturier.&nbsp;[ fol. 148d]&nbsp;Si com il s'en aloient
einsint par mer,&nbsp;grant soif prist le riche home,&nbsp;si
comanda&nbsp;a&nbsp;son fil q'il li aportast le vin
el&nbsp;riche vessel&nbsp;q'il avoit fet
fere,&nbsp;car&nbsp;il amoit tant ce vessel&nbsp;q'il ne le lessoit nului atouchier fors&nbsp;son fil et&nbsp;sa
feme.&nbsp;Li jovenceaus prist le vessel,&nbsp;si&nbsp;le vout refroidier de&nbsp;l'eve.&nbsp;Et si com il le volt&nbsp;fors geter,&nbsp;il li eschapa de&nbsp;la mein et&nbsp;cheï en
la&nbsp;mer par aventure.&nbsp;Li enfes en fu
esmaiez,&nbsp;si&nbsp;tendi ses braz et&nbsp;ses meins
﻿parmi le bort de&nbsp;la nef por reprendre le&nbsp;et&nbsp;por le haste q'il
ot&nbsp;li defaillirent li pié,&nbsp;si cheï en la mer&nbsp;et&nbsp;la&nbsp;nef qi tost coroit et&nbsp;de grant
ravine l'ot em&nbsp;pou d'eure
trespassé,&nbsp;si qe cil qi dedenz estoient n'orent
nule esperance de&nbsp;lui ravoir&nbsp;ne de retrover.&nbsp;Or poez oïr
qe cil riches&nbsp;hom ot perdu son vessel et&nbsp;son fil par sa
covoitisse.&nbsp;Et bien sachiez vos tuit cil qui&nbsp;m'entendez qe encore sont il meint riche home qui perdent
et&nbsp;perderont par&nbsp;les granz covoitises qu'il ont.

Li riches hom fu mout dolenz&nbsp;de&nbsp;son fil qu'il ot perdu&nbsp;et&nbsp;la dame
et&nbsp;toute&nbsp;la mesnie et&nbsp;demenerent si&nbsp;grant duel&nbsp;en&nbsp;la&nbsp;nef qe griez chose seroit del
raconter et&nbsp;del dire,&nbsp;mes neporqant tant corurent q'il vindrent
au port ou il voloient&nbsp;ariver.&nbsp;Tantost com il furent fors
de&nbsp;la&nbsp;nef,&nbsp;li&nbsp;riches hom et&nbsp;sa feme s'en alerent&nbsp;tout plorant a&nbsp;la tombe monsigneur&nbsp;seint
Nicholas&nbsp;et&nbsp;si mist l'or qu'il
ensamble o&nbsp;lui portoit seur l'autel,&nbsp;si com il
avoit promis por le vessel a&nbsp;fere,&nbsp;mes tantost com li ors fu sor l'autel,&nbsp;resailli il arriere enmi l'aire
del mostier,&nbsp;aussint&nbsp;[ fol. 149a]&nbsp;com par desdaing.&nbsp;Quant ce&nbsp;vit li&nbsp;riches&nbsp;hom,&nbsp;il se coucha devant l'autel,&nbsp;et&nbsp;si se clama&nbsp;coupable a&nbsp;haute
voiz et&nbsp;raconta a&nbsp;ceus qi&nbsp;la&nbsp;estoient ce q'il avoit fet tout em&nbsp;plorant,&nbsp;coment il avoit le vessel fet fere a&nbsp;oés monsigneur seint
Nicholas qe il avoit retenu&nbsp;par covoitise&nbsp;et&nbsp;coment il l'avoit [perdu]&nbsp;et&nbsp;son fil&nbsp;aussint.&nbsp;Si com il demenoit
si&nbsp;grant duel&nbsp;devant la tombe
seint Nicholas,&nbsp;si
entra&nbsp;li&nbsp;jovenceaus qi&nbsp;ses fiuz estoit el moustier,&nbsp;si&nbsp;tenoit la&nbsp;coupe en&nbsp;sa mein qi li estoit en&nbsp;mer cheüe.&nbsp;Qant li
peres et&nbsp;la&nbsp;mere et&nbsp;tuit&nbsp;cil&nbsp;qi la estoient
le virent,&nbsp;il demenerent mout&nbsp;grant joie&nbsp;et&nbsp;rendirent graces et&nbsp;loenges
a&nbsp;nostre Signor et&nbsp;a&nbsp;seint
Nicholas.&nbsp;Li jovenceaus ala a&nbsp;l'autel et&nbsp;si mist deseur la
coupe&nbsp;qi li avoit esté&nbsp;voee&nbsp;et&nbsp;puis si lor raconta&nbsp;mout hautement c'uns molt beaus viels&nbsp;hom s'estoit
aparus a&nbsp;lui qant il cheï en la&nbsp;mer&nbsp;et&nbsp;si&nbsp;l'avoit recheü
en&nbsp;ses braz&nbsp;et&nbsp;porté&nbsp;tresc'au
rivage&nbsp;et&nbsp;li avoit
enseignié la voie&nbsp;au&nbsp;mostier seint
Nicholas&nbsp;et&nbsp;puis si estoit&nbsp;de&nbsp;lui partiz.&nbsp;Dementieres
q'il contoit ces&nbsp;choses
et&nbsp;autres,&nbsp;tuit cil qi l'escoutoient&nbsp;ploroient de&nbsp;joie&nbsp;et&nbsp;si&nbsp;looient la&nbsp;grant douceur nostre
Signor et&nbsp;le haut confessor seint&nbsp;Nicholas.&nbsp;Qant tout ce fu fet
et&nbsp;li&nbsp;riches hom&nbsp;ot a&nbsp;seint
Nicholas graces rendues
et&nbsp;a&nbsp;nostre&nbsp;Signor&nbsp;de&nbsp;si&nbsp;tres grant miracle,&nbsp;il
repaira&nbsp;arriere liez et&nbsp;joianz ensamble o&nbsp;sa
mesnie&nbsp;en sa contree.&nbsp;Or rendons au&nbsp;seint home&nbsp;graces et&nbsp;a&nbsp;la grant misericorde de&nbsp;Deu qui&nbsp;chascun jor nos demostre les bones examples des seinz,&nbsp;por ce qe&nbsp;nos en amendons nos&nbsp;vies en faisant bones
oevres&nbsp;et&nbsp;si nous
otroit qe&nbsp;nos puissons parvenir en la&nbsp;gloire&nbsp;parmenable
a&nbsp;sa destre.&nbsp;Amen. 
Del crestien&nbsp;Uns autresqui emprunta lor&nbsp;hom estoit
en&nbsp;celau Juif:&nbsp;tempoire adonques
pleins&nbsp;de&nbsp;mout grant avoir de richesces,&nbsp;mes
soventes foiz&nbsp;avient qe aussint com l'en
devient riche&nbsp;par engien et&nbsp;par
aquerre,&nbsp;devient l'en povre par mal
garder&nbsp;et&nbsp;par
mauvesement&nbsp;despendre.&nbsp;Cil hom dont je vos ai
comencié&nbsp;[ fol. 149b]&nbsp;a&nbsp;dire qi riches hom estoit&nbsp;se&nbsp;fia tant en&nbsp;sa richesce qu'il ne&nbsp;prist garde en&nbsp;son afaire&nbsp;ne a&nbsp;quel fin il peüst venir.&nbsp;Tant
ala la chose&nbsp;qi&nbsp;malement fu gardee q'il vint
a&nbsp;grant&nbsp;destrece de poverté.&nbsp;Qant il vit ce, si cremi&nbsp;mout q'il ne li covenist aler mendiier&nbsp;devant ceus qi&nbsp;l'avoient veü
riche home,&nbsp;si&nbsp;vint a&nbsp;un Juif qi en&nbsp;la
vile manoit mout&nbsp;riches,&nbsp;si li proia mout docement q'il li prestast de&nbsp;son avoir,&nbsp;tant q'il em&nbsp;peüst gaagnier&nbsp;et&nbsp;relever la povreté qi seure li
estoit&nbsp;corue.&nbsp;Li Juif li&nbsp;dist q'il li
aportast gage sor&nbsp;qoi&nbsp;il&nbsp;li&nbsp;peüst
croire.&nbsp;Cil respondi q'il n'avoit&nbsp;q'il i&nbsp;peüst
metre,&nbsp;mes s'il voloit, il li meteroit seint Nicholas
em&nbsp;pleige.
Qant&nbsp;li Juif l'oï,&nbsp;il ne
refusa mie tel plege,&nbsp;einz&nbsp;dist au
crestien&nbsp;:&nbsp;"Je&nbsp;ne douç mie qe cil Nicholas qe&nbsp;tu&nbsp;me vius doner en
pleiges ne&nbsp;soit&nbsp;bons hom&nbsp;et&nbsp;q'il n'ait fait
meint beau miracle&nbsp;et&nbsp;por&nbsp;ce qe je sai&nbsp;bien q'il
est amis au&nbsp;grant Deu&nbsp;et&nbsp;ses feels,&nbsp;je&nbsp;te&nbsp;presterai mout&nbsp;volentiers, se tu veus, sour
le raplegement&nbsp;de&nbsp;lui.&nbsp;Et&nbsp;je croi q'il
est hom de&nbsp;si grant auctorité&nbsp;q'il ne me lairoit boisier en&nbsp;nule
maniere."&nbsp;Dont s'en alerent au&nbsp;mostier
monsigneur seint Nicholas amedeus
ensamble.&nbsp;Li crestiens mist sa mein seur l'autel&nbsp;et&nbsp;si&nbsp;dist au
Juif&nbsp;:&nbsp;"Je&nbsp;te doing ma foi en&nbsp;gages&nbsp;et&nbsp;seint
Nicholas em&nbsp;pleiges&nbsp;qe&nbsp;je&nbsp;te renderai au jor nomé ce qe tu&nbsp;me
presteras a&nbsp;cest&nbsp;besoing."&nbsp;Dont se departirent del mostier,&nbsp;si s'en alerent a&nbsp;la meson au&nbsp;Juif&nbsp;qi presta&nbsp;au crestien une grant piece d'or
seur ceste&nbsp;fiance.&nbsp;Et par la volenté de&nbsp;Deu
et&nbsp;par l'aïde&nbsp;seint Nicholas gaaigna tant li crestiens de&nbsp;l'avoir&nbsp;au Juif&nbsp;q'il revint a&nbsp;sa premereine&nbsp;richesce en assez petit de&nbsp;tens.&nbsp;Tant ala li&nbsp;tens qe li
jorz vint qe&nbsp;li Juif dut ravoir&nbsp;ce q'il avoit presté au crestien.&nbsp;Dont vint&nbsp;a&nbsp;lui li
Juif et&nbsp;si&nbsp;li dist q'il li rendist
debonerement&nbsp;ce q'il&nbsp;li avoit presté charitablement.&nbsp;Li crestiens
li&nbsp;proia q'il li donast un&nbsp;pou de respit&nbsp;et&nbsp;il&nbsp;li restoerroit molt
bien&nbsp;la bonté q'il&nbsp;li avoit fete.&nbsp;Li
Juif fist au crestien ce q'il&nbsp;li proia de&nbsp;bon
gré&nbsp;et&nbsp;volentiers.&nbsp;Einsi li dona&nbsp;.iii.&nbsp;respiz,&nbsp;tant qe ce vint au&nbsp;[ fol. 149c]&nbsp;
qart&nbsp;q'il&nbsp;li&nbsp;dist&nbsp;qu'il li sousist sa dette.&nbsp;Li&nbsp;crestiens&nbsp;ot
oubliee toute la&nbsp;bonté q'il li avoit faite&nbsp;et&nbsp;li deables l'ot si
deceü q'il noia au&nbsp;Juif ce q'il&nbsp;li devoit&nbsp;et&nbsp;si dist q'il li avoit
bien&nbsp;sa dette souse et&nbsp;païe.&nbsp;Qant li Juif l'oï, si fu esbahiz
outre mesure,&nbsp;neporqant amonesta&nbsp;il le crestien une foiz
et&nbsp;autres par mout beles paroles q'il li rendist
ce q'il li devoit.&nbsp;Li
crestiens respondoit adés&nbsp;et&nbsp;si&nbsp;disoit qe qanq'il&nbsp;li
devoit li avoit il&nbsp;bien rendu et&nbsp;paié.
Tant&nbsp;ala ceste parole einsint qe&nbsp;li Juif vint
a&nbsp;la&nbsp;justice de&nbsp;la&nbsp;vile et&nbsp;as sages
homes,&nbsp;si&nbsp;lor conta et&nbsp;dist&nbsp;coment et&nbsp;par quele reson il
avoit&nbsp;son or presté au crestien&nbsp;et&nbsp;si lor&nbsp;proia que solonc le jugement de&nbsp;la
contree li feïst l'en&nbsp;rendre.&nbsp;Li crestiens disoit
encontre au Juif&nbsp;qe qanc'onqes il&nbsp;li devoit li avoit
il&nbsp;rendu&nbsp;entierement.&nbsp;Dont respondi&nbsp;la justice
au&nbsp;crestien et&nbsp;si&nbsp;dist q'il&nbsp;li
covendroit cele dette&nbsp;rendre ou jurer seur seinz q'il&nbsp;l'avoit rendue.&nbsp;Li Juif dist q'il&nbsp;li avoit presté seur la fiance&nbsp;seint Nicholas&nbsp;qi&nbsp;preudom estoit si&nbsp;com il&nbsp;creoit&nbsp;et&nbsp; se&nbsp;li crestiens juroit
seur&nbsp;l'autel q'il&nbsp;li avoit
doné en&nbsp;gages, il sofferoit bien
la&nbsp;perte de&nbsp;l'avoir q'il&nbsp;li
avoit presté,&nbsp;mes neqedent&nbsp;disoit&nbsp;il bien a&nbsp;cui il avoit presté son
or et&nbsp;creü&nbsp;et&nbsp;q'il en estoit bien certeins qe deceüs&nbsp;n'en pooit estre par nule boisdie.&nbsp;Or poez&nbsp;oïr bone foi de Juif qi
encore n'estoit baptiziez,&nbsp;car il creoit bien
qe Dex et&nbsp;seinz
Nicholas ne sofferroient mie mauvés seremenz&nbsp;ne qu'il perdit
sa&nbsp;chose.&nbsp;Au&nbsp;jor qi fu establiz&nbsp;del serement prendre
et&nbsp;reçoivre s'assemblerent li Juif
et&nbsp;autres pluiseurs ensamble&nbsp;o&nbsp;lui de&nbsp;sa loy&nbsp;et li crestiens et&nbsp;autres crestiens assez en&nbsp;sa
compaignie.&nbsp;Li crestiens avoit&nbsp;fait par boisdie un mout beau
baston,&nbsp;ausint come por porter en&nbsp;sa mein, tot chavé&nbsp;dedenz,&nbsp;si
avoit bouté en la chaverie le&nbsp;nombre&nbsp;et&nbsp;le pois de&nbsp;l'or
qe li Juif li&nbsp;demandoit&nbsp;dont il
devoit seur l'autel le serement fere.&nbsp;Si&nbsp;com il
s'en aloient ensamble au&nbsp;mostier&nbsp;monsigneur
seint Nicholas,&nbsp;li
crestiens&nbsp;dona au Juif le baston en&nbsp;qoi&nbsp;li ors estoit&nbsp;repoz,&nbsp;si&nbsp;li proia
q'il&nbsp;li portast tresq'a l'eglisse&nbsp;et&nbsp;por
ce&nbsp;le fist li&nbsp;crestiens q'il peüst
seürement&nbsp;[ fol. 149d]&nbsp;jurer&nbsp;qu'il en&nbsp;ses&nbsp;meins li&nbsp;avoit rendu&nbsp;la&nbsp;some de&nbsp;son avoir q'il li demandoit.
Or poez&nbsp;oïr come decevance qi&nbsp;estoit el crestien
qui&nbsp;voloit deçoivre seint
Nicholas&nbsp;et&nbsp;le Juif qi&nbsp;n'i entendoit nul decevement ne nule boisdie&nbsp;et&nbsp;por ce q'il
n'est nus savoirs ne nus engins&nbsp;coverz encontre
nostre Signor,&nbsp;vos conterei&nbsp;je coment cele
traïson fu aperceüe et&nbsp;descoverte.&nbsp;Li Juif
qi noient ne savoit de cele&nbsp;chevance&nbsp;prist le baston en&nbsp;ses meins et&nbsp;alerent tant q'il vindrent au mostier ensamble.&nbsp;La mist li&nbsp;chetis
crestiens ses&nbsp;meins sor&nbsp;l'autel&nbsp;et&nbsp;si&nbsp;jura sanz nule doute le serement&nbsp;dont il voloit le Juif
deçoivre.&nbsp;Et puis se&nbsp;departi de&nbsp;l'autel
et&nbsp;trest arriere.&nbsp;Et li Juif
dist&nbsp;:&nbsp;"Or verrai je se seinz Nicholas&nbsp;cui je
crui mon&nbsp;avoir me fera venjance de&nbsp;si&nbsp;grant
fauseté&nbsp;come j'ai
veüe."&nbsp;Quant il ot ce dit, il
issirent&nbsp;del mostier, si s'en departirent.&nbsp;Si com li crestiens s'en aloit vers sa meson tote la
voie&nbsp;et&nbsp;li
Juif d'autre part vers la soie meson,&nbsp;si&nbsp;tres&nbsp;grant talent de&nbsp;dormir prist au crestien,&nbsp;qe s'il ne dormist un petit, il cuidast bien morir erranment.&nbsp;Lors se
coucha enmi la voie&nbsp;et&nbsp;si mist jouste lui le&nbsp;baston en
qoi&nbsp;li ors estoit&nbsp;mis,&nbsp;car il l'avoit
del Juif repris,&nbsp;tresce&nbsp;q'il se
departirent de&nbsp;l'eglisse,&nbsp;si&nbsp;s'endormi par&nbsp;la volenté nostre Signor.&nbsp;Si com il
gisoit&nbsp;com cil qi estoit entrepris de dormir,&nbsp;uns&nbsp;chars toz charchiez qe&nbsp;bués
atreoient&nbsp;vint&nbsp;cele voie par
aventure&nbsp;et&nbsp;tant q'il parvindrent la ou cil gisoit.&nbsp;Li&nbsp;bovier
qi&nbsp;les bués&nbsp;menoient bouterent celui assez por
esveillier,&nbsp;mes ne porent&nbsp;ne&nbsp;lor char fere torner&nbsp;en autre partie,&nbsp;einz
trestrent li&nbsp;buef maugré les boviers a&nbsp;force,&nbsp;tant
q'il menerent&nbsp;le&nbsp;char ﻿parmi&nbsp;le
ventre del faus crestien&nbsp;et&nbsp;si&nbsp;l'ocistrent,&nbsp;et&nbsp;si combrisa
et&nbsp;defroisça tout le&nbsp;baston qi joste lui gisoit
en&nbsp;qoi&nbsp;li ors estoit&nbsp;repost.&nbsp;Tuit cil qi&nbsp;la estoient
assamblé&nbsp;virent l'or qi&nbsp;mis estoit el baston
et&nbsp;bien&nbsp;fu coneüe chose a&nbsp;la&nbsp;justice
et&nbsp;a&nbsp;tot le&nbsp;pueple de&nbsp;la cité q'il&nbsp;avoit esté mis por&nbsp;le Juif&nbsp;deçoivre.&nbsp;A&nbsp;cele
merveille veoir vindrent&nbsp;genz de totes&nbsp;parz&nbsp;et&nbsp;li Juif
meesmement&nbsp;i&nbsp;vint&nbsp;et&nbsp;si&nbsp;reçut l'or
et&nbsp;prist devant les justi-&nbsp;[ fol. 150a]&nbsp;-ces&nbsp;qui la&nbsp;estoient,&nbsp;car bien sorent et&nbsp;connurent&nbsp;qe&nbsp;cil&nbsp;boisieres l'en avoit
boisié&nbsp;et&nbsp;deceü&nbsp;par&nbsp;sa&nbsp;fauseté.&nbsp;Lors s'en couru li
Juif mout isnielement au mostier monsigneur seint
Nicholas&nbsp;et&nbsp;qant il i&nbsp;vint,&nbsp;il dist&nbsp;:&nbsp;"Seinz Nicholas, bons&nbsp;hom,&nbsp;je
renç graces a&nbsp;toi de ce qe&nbsp;tu m'as rendu
feelment l'or qe je crui sor la fiance de&nbsp;toi&nbsp;et&nbsp;tres or en avant te
servirai&nbsp;je&nbsp;et&nbsp;honoerrai,&nbsp;si&nbsp;come mon signor
et&nbsp;ami Deu,&nbsp;por&nbsp;ce qe tu n'as mie soffert qe je fusse boisiez&nbsp;et&nbsp;qe&nbsp;tu m'as si grant
bonté faite sanz nule&nbsp;deserte,&nbsp;et&nbsp;se tu
cest home ci&nbsp;resuscitoies ci&nbsp;devant moi par la grant vertu de&nbsp;ta merite,&nbsp;saces qe je croirai en&nbsp;nostre
Signor Jesu&nbsp;Crist&nbsp;et&nbsp;tote&nbsp;ma mesnie&nbsp;et&nbsp;toz ceus de nostre
loy qe&nbsp;je&nbsp;porrai atornerai je a&nbsp;creance de
crestienté."&nbsp;Qant il ot ce dit, il se partirent d'iluec&nbsp;tout parlant de ces
choses qi estoient avenues.&nbsp;
Et&nbsp;cil qi morz estoit se releva seinz et&nbsp;heitiez
et&nbsp;ala&nbsp;au mostier monsigneur seint
Nicholas,&nbsp;si&nbsp;se lessa&nbsp;cheoir devant
l'autel&nbsp;et&nbsp;si&nbsp;requist pardon de ce dont il estoit
coupables&nbsp;et&nbsp;puis si s'en repaira a&nbsp;sa
meson arriere.&nbsp;Qant&nbsp;ce vit li Juif, il crut en&nbsp;nostre Signor isnielement&nbsp;et&nbsp;si fist baptizier lui
et&nbsp;tote sa&nbsp;mesnie.&nbsp;Et&nbsp;tres&nbsp;ce jor
en&nbsp;avant tant com il vesqui,
servi&nbsp;il nostre Signor et&nbsp;honora mout
benignement&nbsp;et&nbsp;monsigneur seint Nicholas.&nbsp;Or
poez oïr&nbsp;et&nbsp;savoir qe mout avoit grant pitié
dedenz&nbsp;le&nbsp;noble confessor qi&nbsp;si tost oï les proieres
del&nbsp;Juif et&nbsp;aempli par sa misericorde.&nbsp;Or
proions&nbsp;sa&nbsp;grant misericorde et&nbsp;sa&nbsp;grant
douceur&nbsp;q'il les nostres orissons port devant
nostre&nbsp;Signor qi vit et&nbsp;regne
parmenablement sanz fin.
Puis avint Un miracle de.une autre foiz seint Nicholas&nbsp;qe
Wandele, ce sont genz
sarrasines,&nbsp;issirent d'une des parties&nbsp;d'Aufriqe&nbsp;et&nbsp;si corurent
tant&nbsp;par&nbsp;mer q'il arriverent en Calabre,&nbsp;por ce qu'il&nbsp;voloient preer et&nbsp;ardoir la&nbsp;terre
et&nbsp;la contree,&nbsp;si&nbsp;com il firent. Entre ceus avoit
un Sarrasin qi en une meson trova une table non&nbsp;mie mout grant
en&nbsp;qoi li&nbsp;ymage monsigneur seint
Nicholas estoit painte tant seulement,&nbsp;mout bele
et&nbsp;de mout honeste figu-&nbsp;[ fol. 150b]&nbsp;-re.&nbsp;Li Sarrazinz le prist,&nbsp;si le&nbsp;repost en&nbsp;son&nbsp;sein,&nbsp;encore ne seüst il qe&nbsp;ce fust,&nbsp;por&nbsp;ce
q'ele li&nbsp;sembla&nbsp;d'onorable forme
qant il l'ot
veü&nbsp;et&nbsp;esgardee.&nbsp;Puis s'en&nbsp;repeira a&nbsp;ses compaignons&nbsp;qi&nbsp;les&nbsp;prisoniers crestiens enmenoient,&nbsp;si dist a&nbsp;l'un des crestiens q'il&nbsp;li enseignast cui cele&nbsp;figure estoit qi painte estoit en&nbsp;cele table&nbsp;si&nbsp;belement.&nbsp;Qant il ot ce
dit,&nbsp;si&nbsp;li&nbsp;mostra&nbsp;l'ymage.
&nbsp;Qant li crestien la&nbsp;virent,&nbsp; il&nbsp;l'enclinerent&nbsp;et&nbsp;si&nbsp;respondirent tout
em&nbsp;plorant&nbsp;et&nbsp;distrent&nbsp;:&nbsp;"Ceste
ymage qe&nbsp;nos ici veons est&nbsp;monsigneur seint Nicholas qi&nbsp;est mout essauciez
a&nbsp;Deu et&nbsp;au&nbsp;siecle par les hautes miracles
et&nbsp;par les vertuz q'il
a&nbsp;fetes."&nbsp;Qant ce&nbsp;oï&nbsp;li&nbsp;Sarrazinz, il&nbsp;la repost isnielement por&nbsp;ses
compaignons.&nbsp;Dont fu&nbsp;la terre pree,&nbsp;si&nbsp;s'en ralerent li&nbsp;Wandele en&nbsp;Aufriqe arriere,&nbsp;si enmenerent prisons assez
et&nbsp;avoirs&nbsp;et&nbsp;proies.&nbsp;Li Sarrazinz qi
avoit l'ymage de&nbsp;seint
Nicholas&nbsp;s'en repaira en&nbsp;sa meson&nbsp;ou sa
feme l'atendoit et&nbsp;sa mesnie.&nbsp;Cil Sarrazinz estoit changieres, riches
de&nbsp;grant&nbsp;avoir d'or et&nbsp;d'argent et&nbsp;de&nbsp;dras de&nbsp;soie.&nbsp;Un
jor&nbsp;avint q'il porta ensemble o&nbsp;lui cele
ymage,&nbsp;si&nbsp;le mist devant son change ou&nbsp;il
avoit assamblé son avoir et&nbsp;sa&nbsp;richesce&nbsp;et&nbsp;puis si
parla&nbsp;en&nbsp;tel maniere et&nbsp;si&nbsp;dist&nbsp;:&nbsp;
"Nicholas, prent&nbsp;garde a&nbsp;cest change&nbsp;et&nbsp;si garde mes choses,&nbsp;car j'ai ailleurs ma besoigne
a&nbsp;faire."&nbsp;Einsi&nbsp;parla et&nbsp;si&nbsp;s'en departi il&nbsp;et&nbsp;lessa son change
tot&nbsp;overt&nbsp;apertement.&nbsp;Larrons passerent iluec&nbsp;devant
qi overt le virent,&nbsp;si distrent entr'eus&nbsp;ensamble&nbsp;q'il a&nbsp;la nuit i&nbsp;revendroient&nbsp;et&nbsp;prendroient totes les
choses q'il i&nbsp;troveroient.&nbsp;Einsi com il distrent, si firent,&nbsp;car
la&nbsp;nuit&nbsp;emporterent l'or et&nbsp;l'argent et&nbsp;les dras&nbsp;ne n'i&nbsp;lessierent riens nule qant il s'en ﻿partirent,&nbsp;fors seulement l'ymage de monsigneur&nbsp;seint Nicholas qi defors estoit
mise.&nbsp;Et&nbsp;bien&nbsp;sachiez,&nbsp;vos qi oez
et&nbsp;entendez, qe ceste
chose&nbsp;avint einsi par la&nbsp;volenté nostre
Signor,&nbsp;por ce q'il voloit qe l'en seüst en la contree&nbsp;d'Aufriqe apertement sanz doutance&nbsp;de&nbsp;com grant vertu messires seinz
Nicholas&nbsp;estoit.&nbsp;Qant li Sarrazinz
revint,&nbsp;il trova&nbsp;son change vuit et&nbsp;pree&nbsp;ne&nbsp;n'i avoit
nule&nbsp;&nbsp;[ fol. 150c]&nbsp;chose&nbsp;fors seulement l'ymage de&nbsp;seint Nicholas qi remese i&nbsp;estoit.&nbsp;Dont
comença a&nbsp;plorer&nbsp;et&nbsp;grant doel
a&nbsp;demener,&nbsp;si se torna vers l'ymage seint Nicholas mout tristres,&nbsp;si le&nbsp;prist a&nbsp;apeler ausint com un home vivant et&nbsp;qui&nbsp;reson entendist
et&nbsp;si&nbsp;dist&nbsp;:&nbsp;
"Hé&nbsp;!&nbsp;Nicholas, bone&nbsp;garde mis a&nbsp;mon change,&nbsp;qant je t'i&nbsp;laissai
!&nbsp;Qu'en as tu fet&nbsp;?&nbsp;Rent
moi mes choses ou&nbsp;autrement je te&nbsp;baterai ja tant qe
je&nbsp;te&nbsp;combrisserai&nbsp;ja tout."&nbsp;Et qant il ot ice
dit, il coumença l'ymage
a&nbsp;batre.&nbsp;Qant il fu lassez de&nbsp;batre,&nbsp;il parla, si&nbsp;dist a&nbsp;l'ymage&nbsp;:&nbsp;"Certes je&nbsp;t'arderai&nbsp;a&nbsp;flambe,&nbsp;se&nbsp;tu ne me rens mes
choses."&nbsp;Li&nbsp;seinz confessor ot pitié de&nbsp;son
ymage&nbsp;aussi com se l'en&nbsp;batist son cors
meïsmes.&nbsp;Lors s'en&nbsp;ala mout
hastivement la ou&nbsp;li larron departoient et&nbsp;devisoient les
choses&nbsp;q'il avoient emblees et&nbsp;prisses
au&nbsp;change&nbsp;del Sarrazin&nbsp;et&nbsp;lors parla seinz
Nicholas&nbsp;a&nbsp;eus
et&nbsp;si&nbsp;dist&nbsp;:&nbsp;"Hé&nbsp;!&nbsp;Maleüreus et&nbsp;chetif, q'avez&nbsp;vos fet&nbsp;?&nbsp;Dont ne savez
vos qe je estoie la&nbsp;ou&nbsp;vos feïstes cest mal
et&nbsp;ceste felonie&nbsp;?&nbsp;Dont&nbsp;ne vos
esgarderent mi oel qant vous reubastes et&nbsp;tolistes
cez&nbsp;choses
et&nbsp;autres&nbsp;?&nbsp;"&nbsp;Lors&nbsp;lor&nbsp;aconta&nbsp;les
choses et&nbsp;combien il en i&nbsp;avoit&nbsp;q'il&nbsp;tolues avoient au&nbsp;changeur
et&nbsp;prises&nbsp;au&nbsp;change et&nbsp;puis si&nbsp;lor
dist&nbsp;:&nbsp;"Saciez qe, se vos&nbsp;ne reportez totes les choses qe
voz avez tolues&nbsp;et&nbsp;emblees el&nbsp;leu ou vos les
preïstes,&nbsp;qant eles estoient en ma garde,&nbsp;je
vous&nbsp;encuserai de&nbsp;vostre larrecin tot&nbsp;apertement,&nbsp;car par ce sui je mout griement
batuz, qe&nbsp;les choses estoient
en&nbsp;ma&nbsp;garde&nbsp;et&nbsp;si
me&nbsp;creez qe se vos ne fetes mes comandemenz,&nbsp;je ne
vos espargnerai en&nbsp;nule maniere qe&nbsp;je ne vos face demein
ocirre."&nbsp;Qant li&nbsp;larron virent q'il
estoient einsi pris,&nbsp;il cuidierent qe ce fust aucuns hom de la
cité qi&nbsp;les&nbsp;euïst porsivis,&nbsp;si&nbsp;furent molt
espoentez&nbsp;et&nbsp;por&nbsp;la
poor de&nbsp;la mort repristrent tout&nbsp;l'avoir q'il&nbsp;avoient emblé,&nbsp;si&nbsp;le
reporterent&nbsp;par&nbsp;nuit au&nbsp;change dont il&nbsp;l'avoient mauvesement aporté.
Qant vint a&nbsp;la matinee,&nbsp;li&nbsp;Sarrazinz revint
a&nbsp;son change,&nbsp;si&nbsp;trova&nbsp;son avoir
et&nbsp;sa richesce,&nbsp;si fu si&nbsp;liez q'il
coumença a&nbsp;plorer por&nbsp;la&nbsp;grant joie.&nbsp;Lors prist&nbsp;[ fol. 150d]&nbsp;l'ymage, si
le&nbsp;baisa mout&nbsp;doucement&nbsp;et&nbsp;si&nbsp; dist :
"Hee&nbsp;!&nbsp;&nbsp;Seinz Nicholas, pius
et&nbsp;droituriers et&nbsp;misericors sers au grant Deu, com tu&nbsp;ies hauz&nbsp;sires
et&nbsp;granz et&nbsp;puissanz,
qi&nbsp;ce m'as fet qi&nbsp;sui&nbsp;Sarrazinz
et&nbsp;sanz sens et&nbsp;sanz
creance&nbsp;!&nbsp;"&nbsp;Lors s'aparut
messires seinz Nicholas a&nbsp;lui en
forme&nbsp;d'ome&nbsp;et&nbsp;si&nbsp;li mostra&nbsp;les traces q'il
avoit fetes&nbsp;en s'ymage,&nbsp;si&nbsp;li&nbsp;dist&nbsp;:&nbsp;"Esgarde qe tu m'as fait&nbsp;por tes
choses.&nbsp;Or i&nbsp;met une autre garde, car&nbsp;je&nbsp;ne&nbsp;les garderai
jamés, se&nbsp;tu me vieus
plus&nbsp;batre et&nbsp;se tu&nbsp;ne croiz en&nbsp;nostre Signor
Jesu&nbsp;Crist."&nbsp;Et&nbsp;lors s'esvanuï.&nbsp;Qant ce ot oï&nbsp;li Sarrazinz
et&nbsp;vit,&nbsp;il&nbsp;crut en&nbsp;nostre Signor Jesu&nbsp;Crist&nbsp;et&nbsp;si fist baptizier&nbsp;lui&nbsp;et&nbsp;tote
sa&nbsp;mesnie.&nbsp;Et&nbsp;si&nbsp;fist&nbsp;une eglisse en&nbsp;l'oneur monsignor seint Nicholas ou&nbsp;il demora et&nbsp;sa&nbsp;feme
et&nbsp;si fil,&nbsp;si&nbsp;loerent et&nbsp;gracierent
Deu et&nbsp;seint Nicholas toz
les jorz&nbsp;de&nbsp;lor vies.&nbsp;Et par cest miracle fu
premiers&nbsp;messires seinz
Nicholas coneüz&nbsp;en la
contree et&nbsp;en la&nbsp;region d'Aufrique&nbsp;et&nbsp;einsi acrut&nbsp;ses nons as genz qi&nbsp;n'avoient mie receü&nbsp;baptesme qi&nbsp;le servent
et&nbsp;honeurent encore.&nbsp;Et si ne cuiç q'il
soit nus leus en&nbsp;terre tant&nbsp;repost por qoi qe genz i&nbsp;habitent qe seinz&nbsp;Nicholas n'i ait demostrees ses
miracles&nbsp;et&nbsp;ceste chose
ne tesmoigne mie tant seulement la contree de&nbsp;Grece dont il fu&nbsp;nez,&nbsp;mes&nbsp;tote&nbsp;la
terre d'Orient&nbsp;et&nbsp;totes les terres
ou&nbsp;les&nbsp;estranges nations habitent qi sont
de&nbsp;divers&nbsp;languages&nbsp;par&nbsp;toute Aufrique&nbsp;et&nbsp;cil de&nbsp;Lombardie.&nbsp;Et non mie cil tant
solement,&nbsp;mes&nbsp;par tot le siecle a&nbsp;il eglisses&nbsp;et&nbsp;li fait l'en festes&nbsp;et&nbsp;honeur por ce q'il soit
en&nbsp;aïde envers nostre&nbsp;Signor a&nbsp;ceus qi&nbsp;le
servent et&nbsp;honeurent.&nbsp;Et&nbsp;por ce, beau signor,&nbsp;vos
qi oez et&nbsp;entendez sa&nbsp;vie&nbsp;et&nbsp;ses miracles, li&nbsp;gardez ses festes&nbsp;et&nbsp;li&nbsp;reqerez&nbsp;aïde
et&nbsp;socors,&nbsp;car il set bien aidier
et&nbsp;secorre&nbsp;ceus qi&nbsp;en ont besoinz&nbsp;et&nbsp;desliier ceus qi&nbsp;en&nbsp;ont
mestier&nbsp;et&nbsp;liiez sont de
doleur et&nbsp;de&nbsp;pestilence par&nbsp;l'aïde
nostre Signor qi&nbsp;vit et&nbsp;regne par tot le siecle des
siecles sanz fin.&nbsp;&nbsp;nm : mm . mm : mm : mm : mn&nbsp;mm : mnn : mnn : nm . mm . nn
..&nbsp;
Ici coumence la translation seint&nbsp;Nicholas le confessor beneoit nostre&nbsp;Signour Jesu&nbsp;Crist.&nbsp;[ fol. 151a]&nbsp;Aprés toz&nbsp;ces miracles&nbsp;et&nbsp;pluiseurs&nbsp;autres
qi&nbsp;ici ne sont&nbsp;mie escriz&nbsp;avint qe&nbsp;nostre
Sires&nbsp;qi&nbsp;poissanz&nbsp;est sor tote&nbsp;creature vout
visiter et&nbsp;embelir la&nbsp;cité de&nbsp;Bar,&nbsp;non&nbsp;mie&nbsp;tant seulement
la&nbsp;cité,&nbsp;mes toute&nbsp;la contree
aussint,&nbsp;del&nbsp;cors monsigneur&nbsp;seint Nicholas le&nbsp;beneoit confessor,&nbsp;si
vos dirai en&nbsp;quel maniere.&nbsp;Il&nbsp;avint chose, si&nbsp;com&nbsp;nostre&nbsp;Sires le vout, qe marcheanz del Bar&nbsp;orent&nbsp;.iii.&nbsp;nes charchies de forment et&nbsp;d'autre&nbsp;marcheandise por aler en&nbsp;Antioche.&nbsp;Qant&nbsp;il&nbsp;furent mis
a&nbsp;la&nbsp;voie en&nbsp;mer,&nbsp;volentez&nbsp;lor&nbsp;vint
et&nbsp;corages qe, s'il pooient ou en aler ou&nbsp;el&nbsp;revenir q'il
feroient,&nbsp;q'il prenderoient&nbsp;le&nbsp;cors
monsigneur seint Nicholas&nbsp;et&nbsp;si&nbsp;l'en&nbsp;aporteroient au&nbsp;Bar
ensemble o&nbsp;eus.&nbsp;Et&nbsp;la&nbsp;seroit tenuz en&nbsp;grant
chierté&nbsp;et&nbsp;en&nbsp;grant&nbsp;reverence.
Dont corurent en&nbsp;ceste volenté&nbsp;tant q'il
vindrent&nbsp;et&nbsp;q'il arriverent au port&nbsp;de Myerre la&nbsp;cité,&nbsp;trois liues loing
del rivage.&nbsp;Lors envoierent un&nbsp;message en&nbsp;la
cité&nbsp;por savoir l'estat
de&nbsp;la&nbsp;vile.&nbsp;Li&nbsp;messages qi&nbsp;i&nbsp;ala&nbsp;entra en la&nbsp;cité&nbsp;et&nbsp;vit les afaires
de&nbsp;totes&nbsp;pars.&nbsp;Lors retorna mout tost
arriere,&nbsp;si&nbsp;renonça&nbsp;as&nbsp;marcheanz qe les Turs
estoient devant&nbsp;la place del mostier Monsigneur seint&nbsp;Nicholas&nbsp;et&nbsp;avoient la&nbsp;cité pree
et&nbsp;auques&nbsp;destruite.&nbsp;Qant cil l'oïrent, il restrestrent
lor&nbsp;ancres, si&nbsp;se remistrent en
mer&nbsp;et&nbsp;corurent&nbsp;tant a&nbsp;bons&nbsp;voiles estendues et&nbsp;a&nbsp;bon vent&nbsp;q'il vindrent en Antioche.&nbsp;La&nbsp;troverent il Veniciens
qi&nbsp;aussint i&nbsp;estoient venuz por lor&nbsp;marcheandise
fere.&nbsp;Grant feste s'entrefirent,&nbsp;car&nbsp;il estoient d'une amor et&nbsp;d'une
acordance.&nbsp;Tant alerent lor paroles, si com
nostre Sires le&nbsp;vout proprement,
qe&nbsp;cil de&nbsp;Bar entendirent
et&nbsp;sorent certeinement qe&nbsp;li Venicien avoient
empensé a&nbsp;faire cele meïsme&nbsp;chose q'il
voloient faire.&nbsp;Ce est&nbsp;a&nbsp;tolir le cors&nbsp;[ fol. 151b]&nbsp;seint Nicholas en&nbsp;la&nbsp;cité de&nbsp;Myerre&nbsp;et&nbsp;porter en&nbsp;la cité de&nbsp;Venice,&nbsp;car
il avoient marteaus et&nbsp;pis aportez en lor nes dont il
voloient brisier le pavement tot coiement&nbsp;de&nbsp;l'eglisse.&nbsp;Qant ce oïrent et&nbsp;sorent cil
del&nbsp;Bar, il furent plus ardant de
ce q'il avoient&nbsp;entrepris
a&nbsp;fere,&nbsp;si pristrent conseil entr'eus&nbsp;q'il porroient fere&nbsp;et&nbsp;si&nbsp;distrent qe, se
nostre&nbsp;Sires les en&nbsp;voloit aidier,&nbsp;q'il emporteroient&nbsp;le seint cors.&nbsp;Ja cil
de&nbsp;Venisse ne cil de&nbsp;la cité&nbsp;de&nbsp;Myerre mot n'en sauroient.&nbsp;Lors mistrent&nbsp;grant entente a&nbsp;ce q'il fussent delivré de&nbsp;lor marcheandise&nbsp;et&nbsp;de rachater choses
qi&nbsp;mestier&nbsp;lor eüssent.
Qant il orent tot fet&nbsp;solonc lor volentez lor choses ratornees,&nbsp;il&nbsp;rentrerent en&nbsp;lor nes tout sanz congié prendre as
Veniciens,&nbsp;si drecierent
lor&nbsp;voiles&nbsp;et&nbsp;repairierent tant q'il
vindrent au port de&nbsp;la&nbsp;cité de Myerre.&nbsp;Qant il&nbsp;orent lor ancres&nbsp;getees,&nbsp;il envoierent&nbsp;.ii.&nbsp;prestres pelerins&nbsp;q'il avoient en lor nef a&nbsp;la cité de
Myerre&nbsp;por savoir ques
genz il i&nbsp;avoit ore.&nbsp;Qant&nbsp;cil&nbsp;orent tot enquis
et&nbsp;veü, il
repairierent&nbsp;arriere,&nbsp;si&nbsp;lor noncierent qe l'eglisse estoit&nbsp;seule&nbsp;ne&nbsp;n'i avoit noient remes qe&nbsp;.iiii.&nbsp;moignes tant solement qi&nbsp;le gardoient&nbsp;et&nbsp;pou
de&nbsp;genz ensamble
en&nbsp;la&nbsp;cité,&nbsp;car&nbsp;li&nbsp;Turs&nbsp;l'avoient auques degastee qi&nbsp;sozmis les&nbsp;avoient, si com je vos ai&nbsp;devant dit, a&nbsp;lor&nbsp;signorie.&nbsp;Qant ce oïrent
cil del&nbsp;Bar, il corurent as armes
isnelement,&nbsp;si vestirent les&nbsp;haubers et&nbsp;lacierent
les heaumes&nbsp;et&nbsp;ceinstrent
les espees et&nbsp;mistrent les escus a&nbsp;lor cols,&nbsp;si&nbsp;s'en alerent vers
la&nbsp;cité de Myerre
mout&nbsp;hastivement aussi com por combatre.&nbsp;Et&nbsp;cil qi&nbsp;remes
estoient as nes s'armerent aussi&nbsp;por garder lor
choses,&nbsp;car il&nbsp;doutoient qe li&nbsp;Turs
ne&nbsp;venissent.&nbsp;Por ce s'apareillierent&nbsp;q'il ne fussent sourpris. Cil qi&nbsp;s'en aloient&nbsp;vers la&nbsp;cité estoient&nbsp;.xlvii.&nbsp;jovenceaus
forz&nbsp;et&nbsp;hardiz em&nbsp;bataille.&nbsp;Qant il furent venuz
a&nbsp;l'eglisse Monsignor seint Nicholas,&nbsp;il
osterent lor armes,&nbsp;si entrerent dedenz&nbsp;mout humlement
et&nbsp;mout devotement,&nbsp;si&nbsp;se coucierent en orissons
devant le&nbsp;seint&nbsp;autel.&nbsp;Et&nbsp;qant il
se&nbsp;releverent,
il&nbsp;troverent&nbsp;[ fol. 151c]&nbsp;les&nbsp;.iiii.&nbsp;moines&nbsp;qui gardoient le seintisme cors,&nbsp;si parlerent a&nbsp;eus et&nbsp;distrent&nbsp;:&nbsp;"Beaus freres, enseigniez nos en&nbsp;quel
leu&nbsp;li seintismes cors de monsigneur seint&nbsp;Nicholas l'arcevesqe
de&nbsp;ceste eglysse de&nbsp;Myerre,&nbsp;ou&nbsp;est il enseveliz et&nbsp;ou&nbsp;il gist&nbsp;?&nbsp;"&nbsp;Qant&nbsp;cil les oïrent einsi
parler,&nbsp;il cuidierent q'il&nbsp;le
demandassent,&nbsp;por ce q'il vousissent fere lor
orissons et&nbsp;lor offrandes,&nbsp;si&nbsp;lor mostrerent
premierement le&nbsp;leu dont il traioient la liqueur de&nbsp;l'uile a&nbsp;un petit vessel.&nbsp;Aprés si&nbsp;lor mostrerent
et&nbsp;enseignierent&nbsp;qe&nbsp;ilueqes gisoit li&nbsp;cors
monsigneur seint&nbsp;Nicholas.
Dont s'assemblerent li&nbsp;.xlvii.&nbsp;jovenceaus tuit ensamble,
si&nbsp;demanderent&nbsp;li&nbsp;quel depecheroient premiers
la&nbsp;seinte&nbsp;sepouture,&nbsp;car il ne voloient mie
plus&nbsp;atargier l'oevre q'il
avoient prise a&nbsp;fere,&nbsp;car mout les destreignoit la poor q'il avoient des Turs q'il
ne&nbsp;revenissent,&nbsp;car il savoient bien,&nbsp;s'il estoient seurpris, qu'il&nbsp;n'en porroient en nule maniere eschaper&nbsp;et&nbsp;mout les destreignoit encore ce qe&nbsp;vespres
aprochoit durement&nbsp;et&nbsp;li&nbsp;leus&nbsp;et&nbsp;la terre lor estoit
estrange a&nbsp;parfere ce&nbsp;qe&nbsp;roi et&nbsp;duc de&nbsp;la&nbsp;region
ne porent onqes&nbsp;aemplir.&nbsp;Ensemble o&nbsp;tout ce lor
grevoit&nbsp;encore mout ce qe la voie estoit
si&nbsp;longe&nbsp;a&nbsp;reperier a&nbsp;lor nes arriere.&nbsp;Si com il
se&nbsp;porpensoient et&nbsp;disoient tieus choses
et&nbsp;autres entre eus, une grant
poor vint as&nbsp;moines qi gardoient le seint cors&nbsp;de&nbsp;ce qe&nbsp;cil del Bar
qi&nbsp;la estoient assamblé ne&nbsp;leur&nbsp;vousissent monsigneur
seint
Nicholas&nbsp;tolir.&nbsp;Por&nbsp;ce parlerent il einsint
et&nbsp;si distrent&nbsp;:&nbsp;"Beaus signors, por quiel chose demandez&nbsp;vos si ententivement et&nbsp;enquerez
le&nbsp;leu&nbsp;ou&nbsp;messires seinz
Nicholas gist&nbsp;?&nbsp;Je&nbsp;cuit
qe&nbsp;vos nos volez tolir son cors par aventure.&nbsp;Bien
sachiez qe ce ne porroit estre,&nbsp;car nos&nbsp;voudrions mielz morir
qe nos le consentissions."&nbsp;Li marcheant respondirent et&nbsp;si&nbsp;distrent&nbsp;:&nbsp;"Sachiez veraiement qe por
ce&nbsp;somes nos venuz en&nbsp;vostre contree,&nbsp;si
vos&nbsp;proions qe vos nos ensigniez le&nbsp;vrai
leu&nbsp;ou&nbsp;li seinz cors gist qe nos en vein ne nos&nbsp;[ fol. 151d]&nbsp;traveillons mie."
&nbsp;Et qant les&nbsp;gardes&nbsp;virent&nbsp;qu'il dotoient encore de
la sopouture la&nbsp;qele&nbsp;ce estoit vraiement,&nbsp;il&nbsp;se repentirent de&nbsp;ce&nbsp;qe tant lor en avoient demostré, si
distrent&nbsp;:&nbsp;"Il nos poise de ce qe nos vos
avons ensignié&nbsp;le leu&nbsp;dont
li&nbsp;seinz huiles decourt et&nbsp;ist,&nbsp;mes ou ce soit li
verais leus ou non,&nbsp;messires seinz
Nicholas ne sosferra mie qe vos&nbsp;l'atouchiez ne&nbsp;adesez en&nbsp;nule
maniere.&nbsp;Por&nbsp;ce&nbsp;vos disomes nos qe vos
vos en aillez&nbsp;et&nbsp;departez de&nbsp;ceste cité
qe&nbsp;la&nbsp;novele n'en voist&nbsp;a&nbsp;ceuz
de&nbsp;la&nbsp;vile,&nbsp;car il vos feroient tost honte et&nbsp;male aventure."&nbsp;Qant ce
oïrent cil del&nbsp;Bar&nbsp;et&nbsp;q'il ne&nbsp;les
porroient amoloier en&nbsp;nule&nbsp;maniere,&nbsp;il&nbsp;distrent paroles q'il feinstrent,&nbsp;por&nbsp;ce qu'il les cuidoient radoucir&nbsp;:&nbsp;"Beaus&nbsp;signors, bien sachiez qe&nbsp;li apostoiles de&nbsp;Rome&nbsp;vint au Bar nostre cité ensamble o&nbsp;granz&nbsp;compaigniez
d'arcevesqes et&nbsp;mout i&nbsp;ot
clerz&nbsp;et&nbsp;pueple qi i&nbsp;assamblerent.&nbsp;Li&nbsp;apostoiles&nbsp;si&nbsp;nos envoia en ceste contree atout&nbsp;.iii.&nbsp;nes por le cors monsigneur seint
Nicholas,&nbsp;car li seinz confessor s'aparut a&nbsp;lui en&nbsp;avision&nbsp;et&nbsp;si&nbsp;li comanda
q'il l'en feïst aporter&nbsp;en
nostre region&nbsp;et&nbsp;se vos
einsi com li apostoiles le conmande le volez consentir a&nbsp;fere,&nbsp;nos vos donrons de chascune
de&nbsp;nos nes&nbsp;cent sols de&nbsp;deniers d'or,&nbsp;por ce tant solement&nbsp;qe&nbsp;nos puissons
em&nbsp;pes departir de&nbsp;vos atout le seint cors qe&nbsp;nos
emporterons."
Qant&nbsp;les gardes oïrent tieus paroles et&nbsp;il
virent&nbsp;qe cil estoient apareilliez por destruire le pavement
de&nbsp;l'eglisse et&nbsp;por tolir le seint
cors,&nbsp;il devindrent aussi come toz morz
et&nbsp;perdirent lor couleurs et&nbsp;la force de lor
membrez.&nbsp;Qant ce virent li&nbsp;marcheant qe li moine&nbsp;demenoient
tel duel&nbsp;et&nbsp;si forment
ploroient,&nbsp;il&nbsp;lor offrirent or et&nbsp;argent grant
masse&nbsp;et&nbsp;les
comencierent a&nbsp;radoucir par beles paroles,&nbsp;mes li&nbsp;.iiii.&nbsp;moine ne
proisoient tot ce nule rien,&nbsp;einz sospiroient
et&nbsp;ploroient et&nbsp;crioient a&nbsp;hautes voiz
et&nbsp;si&nbsp;disoient&nbsp;:&nbsp;"Dex, qi seroit cil qi oseroit estre
venderres&nbsp;de&nbsp;si grant chose&nbsp;?&nbsp;Et ques chose&nbsp;est
si precieuse qi peüst estre comparee a&nbsp;si
seintisme&nbsp;tresor&nbsp;?&nbsp;Est ce or ou argent ou pierres
pre-&nbsp;[ fol. 152a]&nbsp;-cieuses&nbsp;?&nbsp;Li prince de&nbsp;ceste contree et&nbsp;li&nbsp;haut&nbsp;home de&nbsp;Grece ont ce essaié meintes foiz
a&nbsp;fere,&nbsp;mes onqes n'en porrent a&nbsp;chief
venir.&nbsp;Et&nbsp;coment le feroient donques homes
estranges qe nos ne savons qe&nbsp;il sont ne dont il
vienent&nbsp;?&nbsp;"&nbsp;Qant il orent einsi
parlé&nbsp;et&nbsp;estrivé les&nbsp;uns as
autres,&nbsp;li moine se pensoient qe,
s'il&nbsp;pooient issir fors del mostier,&nbsp;il
assembleroient le cri de&nbsp;la&nbsp;cité, si i&nbsp;vendroient les genz&nbsp;de&nbsp;la contree.&nbsp;Qant cil
del&nbsp;Bar l'aperçurent,&nbsp;il pristrent les moines, si&nbsp;les firent molt&nbsp;bien garder toz&nbsp;.iiii.&nbsp;Et&nbsp;aprés firent lor compaignons
armer,&nbsp;si&nbsp;firent bien garder les&nbsp;huis de&nbsp;l'eglisse&nbsp;et&nbsp;si en
mistrent a&nbsp;la&nbsp;porte de&nbsp;la&nbsp;cité,&nbsp;por ce qe nus
hom deforains ne&nbsp;le&nbsp;peüst noncier en la vile&nbsp;ne&nbsp;nus de&nbsp;ceus de&nbsp;la vile n'en peüst issir,&nbsp;s'il s'en&nbsp;aperceüssent por assembler le&nbsp;cri de&nbsp;la
contree.&nbsp;Qant il&nbsp;orent&nbsp;tout ce fet, dui de&nbsp;lor jovenceaus fors et&nbsp;hardiz&nbsp;dont li uns avoit non Mathius&nbsp;et&nbsp;li&nbsp;autres Alixandres deguerpirent les espees,&nbsp;si&nbsp;pristrent mauz de&nbsp;fer,&nbsp;si conmencierent
a&nbsp;debrisier le&nbsp;marbre qi&nbsp;deseure la tombe estoit&nbsp;et&nbsp;qant il virent qe mauz ne
aversitez&nbsp;ne&nbsp;lor avenoit,&nbsp;il s'en hardirent et&nbsp;si&nbsp;distrent&nbsp;a&nbsp;lor
compaignons qu'il fouissent et&nbsp;ostassent le ciment
qi&nbsp;desoz le marbre estoit&nbsp;as&nbsp;pis
d'acier tresq'atant q'il
trovaissent le&nbsp;sarqeu en&nbsp;coi&nbsp;li&nbsp;seinz cors estoit
enseveliz,&nbsp;et&nbsp;il si firent.&nbsp;Et qant il orent
le&nbsp;sarqeu descovert tresq'a la moitié&nbsp;et&nbsp;il le
regarderent,&nbsp;il ne le sorent brisier ne&nbsp;ne sorent qe
feire,&nbsp;tresq'atant qe Mathius qi plus estoit ardanz d'eus toz de&nbsp;piue devotion feri d'un&nbsp;pic&nbsp;deseure,&nbsp;si q'il brisa la
tombe qi de&nbsp;blanc marbre estoit,&nbsp;et&nbsp;si estoit toz
apareilliez de reçoivre
venjance,&nbsp;se&nbsp;messires seinz
Nicholas&nbsp;le&nbsp;vousist fere por&nbsp;la presomption
qu'il&nbsp;avoit faite.
Tantost com la&nbsp;tombe fu brisie,
en&nbsp;issi si grant douceur q'il n'est
nus&nbsp;hom qi&nbsp;la seüst comparer a&nbsp;nul&nbsp;delit de cest
monde.&nbsp;Et cil qi iluec estoient&nbsp;present ne le sentoient mie tant
solement,&nbsp;einz le sentoient lor compaignon aussint&nbsp;qi estoient
remes&nbsp;as&nbsp;nes au&nbsp;rivage aussint&nbsp;[ fol. 152b]&nbsp;doucement com s'il fussent presenz en l'eglisse.&nbsp;Et si avoit del mostier
tresq'au port&nbsp;trois liues
plenieres.&nbsp;Et par ce sorent il qe&nbsp;messires seinz Nicholas avoit
consenti a&nbsp;lor&nbsp;compaignons&nbsp;ce qu'il avoient entrepris a&nbsp;afaire,&nbsp;si en demenerent grant joie.&nbsp;Dont s'aproisma tant li&nbsp;jovenceaus qe je&nbsp;vos ai
nonmé de&nbsp;la tombe q'il avoit brisie&nbsp;qu'il&nbsp;bouta&nbsp;ses
meins dedenz en l'uile dont ele
ondoioit&nbsp;toute,&nbsp;si prist les reliques et&nbsp;atrest
de&nbsp;monsigneur seint Nicholas q'il besoit mout&nbsp;doucement,&nbsp;si&nbsp;les bailla as&nbsp;prestres qi ensanble o&nbsp;lui estoient&nbsp;dont li&nbsp;uns avoit non&nbsp;Lupus&nbsp;et&nbsp;li autres Grimoaldus,&nbsp;si&nbsp;lor coumanda&nbsp;q'il&nbsp;les envolepassent
en&nbsp;un&nbsp;drap&nbsp;de&nbsp;soie.&nbsp;Dont&nbsp;les&nbsp;quist tout par tout
par&nbsp;grant diligense&nbsp;et&nbsp;par grant amor&nbsp;et&nbsp;par&nbsp;grant desir et&nbsp;atrest fors
de&nbsp;l'uile ou tuit&nbsp;li os flotoient.&nbsp;Au daerrain ne
pot mie&nbsp;le&nbsp;chief trover a&nbsp;sa volenté,&nbsp;car il
estoit&nbsp;coverz de&nbsp;ne sai quele coverture&nbsp;et&nbsp;il&nbsp;entra&nbsp;en&nbsp;la&nbsp;tombe tantost toz chauciez et&nbsp;toz vestus&nbsp;sanz poor
et&nbsp;sanz doute,&nbsp;si&nbsp;prist le&nbsp;chief
et&nbsp;trest&nbsp;fors,&nbsp;non mie le chief tant
seulement,&nbsp;mes&nbsp;chascun os par&nbsp;lui ou&nbsp;grant ou
petit,&nbsp;si com&nbsp;il en l'uile nooient
dont il i&nbsp;avoit grant&nbsp;habundance.&nbsp;Il&nbsp;meïsmes li
jovenceaus&nbsp;estoit toz enoinz de&nbsp;la liqueur de&nbsp;l'uile,&nbsp;si&nbsp;qe ses vesteüres en decoroient&nbsp;et&nbsp;si compaignon en
avoient grant poor&nbsp;qi&nbsp;l'esgardoient.&nbsp;Et&nbsp;il&nbsp;leur disoit qe onques n'avoit esté&nbsp;si seürs&nbsp;ne n'avoit eü si grant
joie,&nbsp;si en&nbsp;rendoit graces a&nbsp;nostre Signor
et&nbsp;a&nbsp;mosigneur seint
Nicholas.&nbsp;Cil del Bar qui
ce resgardoient s'esleeçoient mout durement&nbsp;et&nbsp;li moine q'il tenoient qi&nbsp;le seint cors devoient garder ploroient
et&nbsp;si&nbsp;disoient&nbsp;:&nbsp;"Hé&nbsp;!&nbsp;Seinz
hom Deu,&nbsp;dont te&nbsp;vient ore si&nbsp;legiere&nbsp;pacience
envers estranges&nbsp;et&nbsp;vers les tuens&nbsp;si grant
felonie&nbsp;?&nbsp;Ou est ta&nbsp;benignitez
et&nbsp;ta&nbsp;pitié&nbsp;?&nbsp;Hee&nbsp;!&nbsp;Qieus
tens sont venus en nostre&nbsp;vie qe si grant misere est a&nbsp;nos
venue?&nbsp;Ou&nbsp;fuirons nos
qant tu deguerpis cest païs et&nbsp;ceste
contree&nbsp;?&nbsp;"
A&nbsp;cez paroles s'en tornerent cil del&nbsp;Bar&nbsp;et&nbsp;si&nbsp;s'en ralerent a&nbsp;grant
joie&nbsp;[ fol. 152c]&nbsp;tout
armez vers&nbsp;la&nbsp;mer atout le&nbsp;seintime&nbsp;cors&nbsp;qi envolepez estoit del drap de&nbsp;soie
tot&nbsp;loant nostre Signor, encore
fussent il lai&nbsp;home, par diverses
loenges.&nbsp;Rien ne lor pesoit&nbsp;au porter le seint cors messires
seinz Nicholas,&nbsp;mes les
goutes d'uile decoroient sor&nbsp;lor vestimenz qi si soef
flairoient com la&nbsp;plus douce chose et&nbsp;la plus delitable del
monde.&nbsp;Et bien sachiez q'il n'i&nbsp;lessierent mie les&nbsp;pieces de&nbsp;la&nbsp;tombe del marbre q'il avoient&nbsp;brisie en&nbsp;qoi&nbsp;li seinz cors avoit
geü,&nbsp;einz&nbsp;les emporterent et&nbsp;puis furent elles
departies as evesqes de&nbsp;Lombardie&nbsp;et&nbsp;mises&nbsp;en autieus
et&nbsp;en&nbsp;tables.&nbsp;Lor compaignons&nbsp;qi as nes estoient remes
oïrent la grant&nbsp;joie q'il demenoient
et&nbsp;q'il&nbsp;faisoient,&nbsp;si&nbsp;alerent
encontre mout liement et&nbsp;loerent&nbsp;le Signor de&nbsp;tote
creature.&nbsp;Et qant il furent assamblé seur la mer,&nbsp;il
atornerent&nbsp;le seint cors et&nbsp;envoleperent plus
belement&nbsp;q'il porent&nbsp;solonc le&nbsp;tens et&nbsp;le leu q'il
orent,&nbsp;puis si&nbsp;le&nbsp;mistrent en une de&nbsp;lor
nes,&nbsp;mes&nbsp;einçois estriverent assez entre eus en
la&nbsp;quele ce seroit,&nbsp;tant q'il a&nbsp;l'une s'acorderent&nbsp;il.&nbsp;Dont trestrent lor ancres et&nbsp;drecierent&nbsp;lor voiles
et&nbsp;trestrent amont tot en&nbsp;som&nbsp;les maz por tost corre, si&nbsp;se departirent del&nbsp;port
a&nbsp;grant joie,&nbsp;car il orent mout bon&nbsp;vent
et&nbsp;fort et&nbsp;droiturier qi tost les ot
a&nbsp;la&nbsp;voie mis.&nbsp;Entre cez choses li&nbsp;moine qi le&nbsp;seint
cors avoient gardé&nbsp;le noncierent a&nbsp;ceus del chastel de Myerre coment il estoit&nbsp;avenu qi ensus
de&nbsp;la viez Myerre estoit,&nbsp;car la avoit assez plus genz
assamblez&nbsp;q'il n'avoit a&nbsp;la&nbsp;viez cité de Myerre qi ja&nbsp;estoit presqe tote gastee.&nbsp;L'en ne porroit&nbsp;conter ne dire
le&nbsp;grant duel ne&nbsp;la grant&nbsp;poor q'il orent qant il
oïrent ceste chose.&nbsp;Et&nbsp;encore creoient il&nbsp;a&nbsp;paine
qe&nbsp;messires seinz&nbsp;Nicholas soffrist&nbsp;qe nus hom l'emportast&nbsp;en&nbsp;ceste maniere,&nbsp;mes qant il en&nbsp;furent&nbsp;bien certein par ce qe&nbsp;li&nbsp;.iiii.&nbsp;moine
demenoient si grant doel et&nbsp;si grant criee,&nbsp;si&nbsp;s'en&nbsp;corurent a&nbsp;la mer homes, femes,&nbsp;jovenceaus,&nbsp;puceles,&nbsp;viellarz, enfanz et&nbsp;tuit cil del
chastel.&nbsp;Nus ne&nbsp;s'i espargnoit de doleur
fere.&nbsp;Et qant&nbsp;[ fol. 152d]&nbsp;toz li païs fu&nbsp;esmeüz et&nbsp;il vindrent&nbsp;a&nbsp;la mer&nbsp;et&nbsp;il n'i&nbsp;troverent nule des nes,&nbsp;il conmencierent
lor cheveus a&nbsp;detreire et&nbsp;lor&nbsp;barbes
a&nbsp;derrompre&nbsp;et&nbsp;lor&nbsp;piz a&nbsp;debatre&nbsp;et&nbsp;a&nbsp;crier a&nbsp;hautes&nbsp;voiz em&nbsp;plorant
et&nbsp;si&nbsp;disoient&nbsp;:&nbsp;"Hee&nbsp;!&nbsp;Genz,&nbsp;qi&nbsp;estes vos
et&nbsp;dont&nbsp;qi&nbsp;osastes si grant hardement fere en&nbsp;nostre
contree&nbsp;?&nbsp;&nbsp;Et&nbsp;dont vos
vint&nbsp;ceste folie si grant qe vos osastes
atouchier&nbsp;nos seintes reliques&nbsp;qi&nbsp;de&nbsp;si grant
antiqité ont esté mises en nostre eglisse de&nbsp;Myerre,&nbsp;car bien a&nbsp;.vii.c(c).&nbsp;anz et&nbsp;.lxv..&nbsp;et&nbsp;si&nbsp;sont&nbsp;passé qe nostre
empereres de Costantinoble&nbsp;ne&nbsp;nus rois de&nbsp;Grece
ne&nbsp;nus princes tant fust&nbsp;puissanz en cest siecle qi osast fere ce qe
voz&nbsp;avez fait&nbsp;?&nbsp;"&nbsp;Ce disoient il
et&nbsp;demenoient grant&nbsp;doleur&nbsp;et&nbsp;li&nbsp;pluiseur se lessoient cheoir
en&nbsp;la&nbsp;mer chauciez,&nbsp;vestuz
et&nbsp;si crioient&nbsp;:&nbsp;"Home&nbsp;del
Bar,
rendez nos nostre pere et&nbsp;nostre signor et&nbsp;nostre
pasteur&nbsp;!&nbsp;"&nbsp;Cil del Bar n'estoient&nbsp;mie adonc encore si esloigniez q'il ne les&nbsp;veïssent,&nbsp;mes tant comencierent totes&nbsp;heures a&nbsp;corre q'il
vindrent a&nbsp;l'ille qi Cacavius estoit apelee.&nbsp;La jurent il cele nuit&nbsp;seürement
et&nbsp;si reposerent.&nbsp;De la retrestrent&nbsp;lor ancres, si s'en alerent a&nbsp;l'ille de&nbsp;Magestre&nbsp;et&nbsp;puis lor revint uns vens
qi&nbsp;les rebouta&nbsp;a&nbsp;la cité de&nbsp;Patre qi&nbsp;n'estoit mie loing
de&nbsp;Myerre.&nbsp;Et&nbsp;la
avoit esté nez messires seinz&nbsp;Nicholas.&nbsp;Por ce si&nbsp;dotoient
qe li seinz confessors n'i vousist demorer.&nbsp;Por
ce s'esforcierent il qu'il&nbsp;s'en&nbsp;corurent bien ensus de&nbsp;la&nbsp;.xxiii.&nbsp;liues de&nbsp;mer tant q'il
vindrent a&nbsp;un isle qi Macre estoit
apelee.&nbsp;Et&nbsp;la orent il&nbsp;par&nbsp;.iii.&nbsp;jorz
et&nbsp;par&nbsp;.iii.&nbsp;nuiz si&nbsp;grant tempeste q'il ne se
porent movoir.&nbsp;Et qant il&nbsp;furent issuz a&nbsp;terre, si rapaisierent les ondes,&nbsp;si q'il se compleignoient
et&nbsp;disoient&nbsp;:&nbsp;"Beaus Sire Dex, por&nbsp;qoi nos vient ceste
tempeste&nbsp;?&nbsp;Ce&nbsp;est por ce qe nos n'avons mie si com&nbsp;nos cuidons del cors
monsigneur seint&nbsp;Nicholas.&nbsp;Et se nos l'avons, il ne&nbsp;viut
mie&nbsp;sosfrir qe&nbsp;nos&nbsp;en avant le&nbsp;portons.&nbsp;Et
mielz&nbsp;nos vient qe&nbsp;nos le reportons arriere a&nbsp;la&nbsp;cité de&nbsp;Myerre qe nous aions son&nbsp;mautalent
et&nbsp;s'ire."
Ensint se complegnoient cil&nbsp;del&nbsp;[ fol. 153a]&nbsp;Bar,&nbsp;tant qe ce&nbsp;vint
a&nbsp;la&nbsp;nuit&nbsp;que&nbsp;li uns&nbsp;d'eus qi avoit non Eustaces&nbsp;vit en&nbsp;songes,&nbsp;si&nbsp;com il dormoit, q'arondes li&nbsp;treoient, ce&nbsp;li&nbsp;sambloit,
la&nbsp;langue et&nbsp;depeçoient.&nbsp;Qant ce&nbsp;vint a&nbsp;la
matinee,&nbsp;il dist a&nbsp;ses compaignons&nbsp;q'il
ne doutassent mie del&nbsp;cors monsigneur&nbsp;seint Nicholas q'il ne l'eüssent,&nbsp;mes li uns&nbsp;d'eus l'avoient
si violé de&nbsp;tant q'il ne&nbsp;l'avoit&nbsp;mie lessié tot entier el&nbsp;paile la ou il l'avoient&nbsp;mis.&nbsp;Dont coumencierent entr'eus a&nbsp;parler&nbsp;et&nbsp;a&nbsp;tencier de&nbsp;ceste chose,&nbsp;tant qe&nbsp;li uns&nbsp;d'eus qi&nbsp;Rodevaldus estoit apelez et&nbsp;qatre
autres regehirent q'il avoient emblé&nbsp;.ii.&nbsp;des&nbsp;denz monsigneur seint
Nicholas&nbsp;et&nbsp;mises&nbsp;en&nbsp;une borse&nbsp;et&nbsp;qe&nbsp;la&nbsp;borse n'avoit cessé de decorre puis qe la&nbsp;dent i&nbsp;avoit
esté mise de&nbsp;la&nbsp;liqueur del seint huile.&nbsp;Dont les
repristrent&nbsp;et&nbsp;si les remistrent ensamble o&nbsp;le
seintime&nbsp;cors,&nbsp;si&nbsp;q'il i&nbsp;fu toz
entierement.&nbsp;Lors jurerent tuit seur seinz qe tres donc en avant&nbsp;ne soztreroient nule des seintismes
reliqes,&nbsp;puis qu'il desplaisoit au
seint.&nbsp;Et bien saciez,&nbsp;vos qi
escoutez et&nbsp;entendez, qe&nbsp;onques
nus&nbsp;hom ne pot departir del cors monsigneur&nbsp;seint Nicholas rien nule,&nbsp;einz est au
Bar&nbsp;toz entiers ne nule chose&nbsp;n'en a en autre leu&nbsp;fors tant seulement de&nbsp;la liqueur de&nbsp;l'uile&nbsp;qi de&nbsp;son cors decort.&nbsp;Et qi autre chose
en&nbsp;tesmoigne,&nbsp;si&nbsp;le&nbsp;tenez tout
a&nbsp;mençoigne.
Quant tout ce fu&nbsp;fet qe&nbsp;je vos ai devant dit, la&nbsp;mer s'apesa&nbsp;et&nbsp;cil rentrerent dedenz,&nbsp;si alerent tant&nbsp;par&nbsp;l'aïde nostre Seignor et&nbsp;monsigneur seint&nbsp;Nicholas q'il vindrent au port Seint Jorge&nbsp;le beneoit
martyr qi&nbsp;.iiii.&nbsp;liues est ensus&nbsp;de&nbsp;la&nbsp;cité del Bar
tant seulement.&nbsp;Qant il&nbsp;orent getees lor&nbsp;ancres el port Seint
George,&nbsp;il issirent a&nbsp;terre,&nbsp;si&nbsp;firent un autre
mout&nbsp;bel&nbsp;escrin de fust fere&nbsp;et&nbsp;si&nbsp;le firent apareillier defors
et&nbsp;dedenz mout belement d'un&nbsp;des plus chiers dras de soie tout a&nbsp;or batu&nbsp;qu'il avoient
aporté d'Antioche&nbsp;et&nbsp;puis&nbsp;si&nbsp;mistrent dedenz par&nbsp;mout
grant devotion&nbsp;et&nbsp;par mout grant diligense&nbsp;le&nbsp;cors del seintisme confessor nostre
Signor.&nbsp;Aprés que&nbsp;tout ce fu&nbsp;fet, il envoierent a&nbsp;la&nbsp;cité del Bar&nbsp;[ fol. 153b]&nbsp;un&nbsp;message as clers&nbsp;et&nbsp;au&nbsp;pueple
de&nbsp;la&nbsp;vile&nbsp;por&nbsp;anoncier la grant leesce&nbsp;et&nbsp;la
grant joie qui&nbsp;lor estoit avenue.&nbsp;Lors se departirent
del&nbsp;port Seint George et&nbsp;corurent tant a&nbsp;bon
vent&nbsp;qu'il vindrent au&nbsp;Bar&nbsp;et&nbsp;pristrent port lor&nbsp;.iii.&nbsp;nes a&nbsp;grant joie.&nbsp;Dont
acorurent encontre eus lor parent et&nbsp;lor ami
de&nbsp;totes&nbsp;parz&nbsp;et&nbsp;toz li&nbsp;pueples de&nbsp;la
cité&nbsp;:&nbsp;clers,
chevaliers,&nbsp;bourjois,
dames
et&nbsp;puceles,&nbsp;viel&nbsp;et&nbsp;jovene.&nbsp;Nus
n'est el&nbsp;siecle qi peüst conter ne escrire&nbsp;la grant joie ne&nbsp;la
grant feste qi&nbsp;fu la&nbsp;demenee.&nbsp;Cil de&nbsp;la cité del&nbsp;Bar n'i&nbsp;estoient mie tant&nbsp;seulement venu&nbsp;ne&nbsp;n'i faisoient
feste,&nbsp;mes&nbsp;tuit cil de&nbsp;la contree i acoroient
des&nbsp;chasteaus&nbsp;et&nbsp;des viles.&nbsp;Et&nbsp;la&nbsp;ot
grant joie ou li beneoiz&nbsp;confessor fu mis fors de&nbsp;la&nbsp;nef,&nbsp;et&nbsp;plus grant&nbsp;quant il entra en la cité.&nbsp;Totes les cloches&nbsp;i&nbsp;sonoient, comunement s'esjoïssoient.&nbsp;Et&nbsp;tuit li clerc de&nbsp;la&nbsp;cité
estoient revestuz et&nbsp;alez&nbsp;encontre a&nbsp;croiz
et&nbsp;a&nbsp;encensiers et&nbsp;a&nbsp;cierges&nbsp;ardanz&nbsp;et&nbsp;chantoient loenges
a&nbsp;nostre Signor&nbsp;si com il&nbsp;est resons
et&nbsp;droiture.&nbsp;Et donc s'en&nbsp;alerent ensamble
trestuit cil qi&nbsp;la estoient&nbsp;assamblé atout le seintisme cors tresq'au&nbsp;mostier Monsigneur Seint Beneoit qui&nbsp;en la cité
estoit.&nbsp;Et&nbsp;la le mistrent seur l'autel&nbsp;a&nbsp;douz
chans et&nbsp;a&nbsp;granz loenges q'il
chantoient,&nbsp;puis si&nbsp;se lessierent tuit cheoir a&nbsp;terre,&nbsp;si&nbsp;l'aorerent et&nbsp;beneïrent.
Li&nbsp;marcheant de&nbsp;la&nbsp;cité qui aporté&nbsp;avoient le
seint cors de&nbsp;Myerre le
gardoient tuit armé,&nbsp;que nus des&nbsp;hauz homes
de&nbsp;la&nbsp;cité ne leur&nbsp;vousist tolir a&nbsp;force por&nbsp;en autre
leu metre&nbsp;qu'il voé n'eüssent,&nbsp;car li arcevesqes de&nbsp;la&nbsp;cité
estoit meesmement a&nbsp;Trane
la&nbsp;cité&nbsp;et&nbsp;si&nbsp;devoit aler en Jerusalem.&nbsp;Et tantost
com&nbsp;il oï ceste novele, il
revint au Bar,&nbsp;si
gracia&nbsp;mout nostre Signor de&nbsp;la grant joie q'il ot&nbsp;et&nbsp;beneï mout seint
Nicholas&nbsp;et&nbsp;sa venue.&nbsp;Dont l'en vout porter au mostier de&nbsp;l'eveschié&nbsp;et&nbsp;metre en un mout honorable leu,&nbsp;mes cil
qi&nbsp;l'orent aporté ne le vourent
soffrir,&nbsp;einz ot entre eus et&nbsp;l'arcevesqe granz&nbsp;tençons&nbsp;et&nbsp;granz mellee en dut estre venue.&nbsp;Totes
voies l'emporterent li&nbsp;bon no-&nbsp;[ fol. 153c]&nbsp;-tonier qui aporté l'avoient par&nbsp;la&nbsp;porte del&nbsp;mostier Seint
Beneoit qi est devers la mer,&nbsp;tant q'il vinrent a&nbsp;un leu c'on apeloit
Cathapan. En cel leu esleürent
un molt beau&nbsp;lieu por fere une glisse a&nbsp;oés
monsigneur&nbsp;seint Nicholas
le confessor.&nbsp;Lors comencierent et&nbsp;esploitierent tant tuit li
ovrier&nbsp;de&nbsp;la cité q'ele fu en pou d'eure esploitie et&nbsp;parfaite si&nbsp;com ele est
encore aparanz.&nbsp;Et la&nbsp;mistrent le cors monsigneur seint Nicholas qi&nbsp;encore s'i&nbsp;repose.&nbsp;S'il est nus qui&nbsp;voelle
enquerre&nbsp;ne savoir qanz ans il ot&nbsp;tres l'incarnation del fil Deu tresq'a
ceste&nbsp;translation,&nbsp;sace bien qu'il ot&nbsp;mil&nbsp;et&nbsp;witante&nbsp;et&nbsp;siet anz.&nbsp;Et&nbsp;el daerrein tens qe li&nbsp;seinz
hom estoit en&nbsp;vie, fu&nbsp;il
au&nbsp;concile&nbsp;de&nbsp;Niqué mout vielz
et&nbsp;mout de&nbsp;grant&nbsp;aage&nbsp;uns des&nbsp;.ccc.&nbsp;et&nbsp;.xviii.&nbsp;peres qui i&nbsp;furent.&nbsp;De&nbsp;la
s'en rala il a&nbsp;Myerre&nbsp;et&nbsp;vesqui&nbsp;puis mout
petit,&nbsp;si fu morz et&nbsp;enseveliz&nbsp;en la&nbsp;grant
eglisse&nbsp;et&nbsp;la jut
il&nbsp;.vii.c(c).&nbsp;anz&nbsp;et&nbsp;sessante&nbsp;.v.&nbsp;De la fu il aportez a&nbsp;la cité
del&nbsp;Bar&nbsp;et&nbsp;si entra en la vile as&nbsp;witieues
ydes&nbsp;de may,&nbsp;si com nos creons, en un jor de&nbsp;diemence au vespre.&nbsp;Et adonc tenoit
l'empire de Grece Alexis,&nbsp;seintismes
et&nbsp;crestiens&nbsp;estoit, en la
cité de&nbsp;Costentinoble qui
de&nbsp;l'empereor Costentin estoit apelee.&nbsp;Et ci define&nbsp;la translation
seint Nicholas&nbsp;et&nbsp;conte
avant&nbsp;l'estoire de&nbsp;ses miracles qe
nostre Sires fist&nbsp;por lui puis q'il fu&nbsp;aportez a&nbsp;la&nbsp;cité&nbsp;de&nbsp;Bar,&nbsp;mes je ne&nbsp;les vos conterai mie totes, car je&nbsp;ne poroie,&nbsp;ne&nbsp;totes ne&nbsp;voel mie taire.
Uns autres miracles de&nbsp;seint Nicholas :&nbsp; ensi com il delivra un
dervez.Uns dervez estoit en la&nbsp;contree&nbsp;de&nbsp;Bonivent qi&nbsp;si estoit fors&nbsp;del
sens et&nbsp;pleins de&nbsp;si grant&nbsp;rage q'a&nbsp;peines le&nbsp;pooient&nbsp;tenir dui grant fort
home&nbsp;a&nbsp;force.&nbsp;Qant cil qi le&nbsp;gardoient oïrent&nbsp;parler
de&nbsp;la&nbsp;venue au seint home qi au&nbsp;Bar estoit aportez,&nbsp;il se penserent q'il i&nbsp;menroient le dervé.&nbsp;Et qant li&nbsp;chetis
senti c'on&nbsp;le voloit mener,&nbsp;il fu
encontre de&nbsp;quanq'il pot, si crioit a&nbsp;hautes voiz et&nbsp;disoit qe&nbsp;[ fol. 153d]&nbsp;pour noient li&nbsp;menoient,&nbsp;car seinz Nicholas n'i estoit mie,&nbsp;einz estoit a&nbsp;la cort del celestiel
roi&nbsp;et&nbsp;tresq'a&nbsp;tierç&nbsp;jor il repaireroit,&nbsp;n'i&nbsp;vaudroit noient la force de&nbsp;lui mener por&nbsp;lui
guerir.&nbsp;Ce disoit li&nbsp;dervez,&nbsp;mes nonporqant&nbsp;l'en menerent cil vers monsignor seint&nbsp;Nicholas&nbsp;et&nbsp;au&nbsp;tierz jor fu&nbsp;il gueriz enmi
la&nbsp;voie de&nbsp;sa&nbsp;grant male aventure.
Uns&nbsp;auAprés ce vint&nbsp;tres miraclesuns
hom toz&nbsp;liepreus a&nbsp;un de&nbsp;ceus qi avoit esté
a&nbsp;la&nbsp;cité de&nbsp;Myerre a&nbsp;l'aporter
monsignor&nbsp;seint
Nicholas,&nbsp;si&nbsp;li proia&nbsp;li lyepreus q'il li&nbsp;donast un pou del&nbsp;seint huile&nbsp;q'il&nbsp;avoit aveuqes lui aporté.&nbsp;Qant cil l'en&nbsp;ot doné,
li&nbsp;lyepreus en oinst ses meins defors et&nbsp;dedenz et&nbsp;tot son cors aussint
devant&nbsp;et&nbsp;derriere qi entrepris estoit del
dolereus&nbsp;malage.&nbsp;Meintenant fu
gueriz&nbsp;par&nbsp;la&nbsp;vertu nostre Signor&nbsp;et&nbsp;par&nbsp;la proiere seint&nbsp;Nicholas. 
Uns autres miracles.En&nbsp;cel tens meïsmes del diemence&nbsp;q'il&nbsp;vint a&nbsp;la&nbsp;cité del&nbsp;Bar a&nbsp;l'eure&nbsp;de&nbsp;vespres,&nbsp;i&nbsp;furent sanez&nbsp;.xlvii.&nbsp;homes qui iluec estoient aportez
de&nbsp;divers&nbsp;malages,&nbsp;si s'en repeirierent
liez et&nbsp;heitiez&nbsp;a&nbsp;grant joie.
A&nbsp;lendemein au&nbsp;lundi i&nbsp;vint
uns&nbsp;hom de&nbsp;la cité de Pise qi&nbsp;avoit&nbsp;un&nbsp;braz perdu et&nbsp;si estoit de&nbsp;.ii.&nbsp;piez&nbsp;clos.&nbsp;Cil fu sanez et&nbsp;gueriz
et&nbsp;pluiseurs autres de&nbsp;la cité del Bar&nbsp;dont longe
chose&nbsp;seroit del raconter et&nbsp;del dire.
Des miraclesAu mardide seint Nicholas&nbsp;
i&nbsp;furent mout venuz de&nbsp;malades des viles
et&nbsp;des&nbsp;chastiaus et&nbsp;des citez d'environ,&nbsp;si estoient mis&nbsp;el&nbsp;mostier Seint Beneoit&nbsp;la&nbsp;ou&nbsp;li cors seint&nbsp;Nicholas avoit esté premiers mis
seur&nbsp;l'autel.&nbsp;Premiers i&nbsp;fu&nbsp;gueriz uns
enfes&nbsp;icel&nbsp;jor qi&nbsp;avoit le&nbsp;braz sechié par
maladie&nbsp;et&nbsp;l'uel errachié fors de la&nbsp;teste,&nbsp;et aprés&nbsp;une&nbsp;povre feme qi&nbsp;estoit sourde
et&nbsp;clope de&nbsp;.ii.&nbsp;piez,&nbsp;et puis uns autres enfes qi fors&nbsp;del senz estoit,&nbsp;et puis une pucele&nbsp;qi&nbsp;avoit&nbsp;[ fol. 154a]&nbsp;non&nbsp;Armenie&nbsp;qui mout avoit esté traveillie longuement par le deable
qi&nbsp;le fesoit&nbsp;dervee,&nbsp;et aprés ce&nbsp;.iii.&nbsp;femes&nbsp;dont l'une estoit tote sechie&nbsp;et&nbsp;l'autre entreprisse
par&nbsp;tout&nbsp;le cors d'enfermeté&nbsp;et&nbsp;la tierce lunage
et&nbsp;palezineuse.&nbsp;Et puis si&nbsp;i&nbsp;fu gueriz uns
palezineus&nbsp;pelerins et&nbsp;avugles en ces&nbsp;meïsmes
jor.&nbsp;Au&nbsp;mercredi fu&nbsp;li seintismes cors portez el
liu&nbsp;la&nbsp;ou&nbsp;l'eglisse est ore et&nbsp;ses
cors se repose.&nbsp;La&nbsp;en&nbsp;furent sanez et&nbsp;gueriz&nbsp;.xliii.&nbsp;de pluiseurs&nbsp;malades.&nbsp;Au joesdi s'aparut
en&nbsp;avision&nbsp;seinz Nicholas
a&nbsp;un seintisme moine,&nbsp;si&nbsp;li comanda q'il deïst au&nbsp;pueple q'il ne&nbsp;se
desesperassent mie,&nbsp;car cel jor devoit&nbsp;il
aler&nbsp;en&nbsp;Grece par le comandement
nostre&nbsp;Signor.&nbsp;Cel jor i&nbsp;fu gueriz uns jovenceaus
qi&nbsp;estoit et&nbsp;sors et&nbsp;muz
et&nbsp;avugles.&nbsp;Einsint l'avoit
li&nbsp;deables tormenté par&nbsp;.v.&nbsp;anz en&nbsp;grant derverie.&nbsp;Au
venredi i&nbsp;vint Ernols&nbsp;qi
evesques estoit de&nbsp;Veronthene&nbsp;por saluer le seint cors&nbsp;et&nbsp;por proier nostre
Signor&nbsp;de&nbsp;ses pechiez&nbsp;et&nbsp;le confessor seint
Nicholas.&nbsp;En cel meïsmes jor i&nbsp;vint
li&nbsp;arcevesques&nbsp;del Bar&nbsp;et&nbsp;Godins l'arcevesqes de&nbsp;la cité d'Argentane&nbsp;et&nbsp;Leons l'evesqes de&nbsp;la cité
de&nbsp;Cupersane&nbsp;et&nbsp;.iii.&nbsp;autres evesqes&nbsp;et&nbsp;tuit li clerc&nbsp;aveuc
de&nbsp;la&nbsp;citéd'Escauc&nbsp;et&nbsp;grant partie
del&nbsp;pueple.&nbsp;Einsint i&nbsp;vint li&nbsp;arcevesqes
et&nbsp;si&nbsp;fist&nbsp;satifation a&nbsp;monsigneur seint Nicholas&nbsp;de&nbsp;la force q'il&nbsp;li vout fere,&nbsp;qant il&nbsp;l'en&nbsp;vout&nbsp;porter en la mestre&nbsp;eglisse
de&nbsp;la&nbsp;cité.&nbsp;Au semedi a&nbsp;eure de none fu reperiez
messires&nbsp;seinz Nicholas
des parties de Grece,&nbsp;si&nbsp;com&nbsp;il avoit au moine dit en&nbsp;avision. Et a&nbsp;cele&nbsp;eure i&nbsp;furent gueriz&nbsp;.xii.&nbsp;malades de&nbsp;lor
enfermetez.&nbsp;Et aprés ce mout petit i&nbsp;furent&nbsp;ralumez&nbsp;.xix.&nbsp;avugles.&nbsp;Si avint que&nbsp;dedenz cele semeine&nbsp;i&nbsp;furent gueriz et&nbsp;sanez&nbsp;.vi.&nbsp;vins
malades et&nbsp;&nbsp;.v.&nbsp;de&nbsp;quel c'onqes enfermetez il furent&nbsp;et&nbsp;eüssent aportees&nbsp;par&nbsp;les merites monsignor seint
Nicholas.&nbsp;Et&nbsp;.iii.&nbsp;morz i&nbsp;furent resuscitez&nbsp;de&nbsp;mort
a&nbsp;vie,&nbsp;si com nos meïmes le&nbsp;veïmes
a&nbsp;noz propres euz,&nbsp;car il ot un enfant, fil d'une haute dame de&nbsp;la&nbsp;region&nbsp;de&nbsp;Bonivent,&nbsp;qi&nbsp;par
la&nbsp;dolor de&nbsp;son cors&nbsp;&nbsp;[ fol. 154b]&nbsp;rendi&nbsp;l'ame.&nbsp;La mere fist a&nbsp;ses&nbsp;serjanz&nbsp;porter le cors tout envolepé del suaire&nbsp;devant le cors monsigneur seint
Nicholas&nbsp;et&nbsp;tantost com il entra es portes&nbsp;del
oratoire,&nbsp;se comença&nbsp;li enfes a&nbsp;mouvoir
et&nbsp;a&nbsp;descovrir del suaire dont&nbsp;il estoit&nbsp;coverz
devant tote la gent qi&nbsp;la estoient&nbsp;assemblez.&nbsp;Einsi ot il vie
receüe par la&nbsp;volenté nostre Signor et&nbsp;monsigneur&nbsp;seint
Nicholas.&nbsp;La mere fu mout lie et&nbsp;mout
joieuse,&nbsp;si&nbsp;fist fere&nbsp;a&nbsp;sa grandeur&nbsp;une ymage
de&nbsp;cire,&nbsp;si&nbsp;le pendi devant&nbsp;l'autel
monsigneur seint Nicholas&nbsp;au&nbsp;tesmoing de si&nbsp;grant miracle.
Des&nbsp;.iii.&nbsp;pelerinz, l'un povre et&nbsp;le&nbsp;.ii.&nbsp;riches.En cel tens estoient&nbsp;.iii.&nbsp;homes cosins&nbsp;qi
se penserent&nbsp;q'il iroient au&nbsp;Bar a&nbsp;monsigneur seint
Nicholas en pelerinage de&nbsp;la&nbsp;contré ou
il&nbsp;manoient.&nbsp;Li&nbsp;dui estoient riche,&nbsp;si&nbsp;se
concorderent tant q'il s'acompaignierent
a&nbsp;un despens por&nbsp;ensamble estre a&nbsp;l'aler&nbsp;et&nbsp;au&nbsp;venir&nbsp;tote&nbsp;la&nbsp;voie.&nbsp;Et le&nbsp;tierz por&nbsp;ce q'il estoit povres, mistrent
il fors de&nbsp;lor compaignie.&nbsp;Li&nbsp;povres hom lor proioit
por&nbsp;Deu et&nbsp;por l'amor de&nbsp;monsigneur&nbsp;seint
Nicholas&nbsp;et&nbsp;por le pelerinage qu'il&nbsp;a&nbsp;lui avoient&nbsp;q'il ne le deguerpissent&nbsp;mie,&nbsp;einz
le&nbsp;lessassent ensamble o&nbsp;eus&nbsp;aler aussint come un estrange.&nbsp;Et lor&nbsp;proioit il qe Dex&nbsp;et&nbsp;messires
seinz Nicholas&nbsp;les conseillast
et&nbsp;aidast.&nbsp;Cil n'en voudrent&nbsp;noient
fere,&nbsp;einz le&nbsp;geterent tout de&nbsp;lor&nbsp;compaignie.&nbsp;Li povres comença
a&nbsp;plorer&nbsp;et&nbsp;a&nbsp;estre mout dolenz,&nbsp;tant q'il s'endormi&nbsp;en&nbsp;cel
anui&nbsp;et&nbsp;en&nbsp;cele
ire.&nbsp;Cil qi&nbsp;les&nbsp;.iii.&nbsp;puceles rachata del hontage li vint en aïde&nbsp;et&nbsp;si&nbsp;li bouta&nbsp;la
ou il dormoit en&nbsp;son sein&nbsp;.xii.&nbsp;deniers
d'or.&nbsp;Qant cil s'esveilla
et&nbsp;il&nbsp;trova en&nbsp;son sein le&nbsp;don qe Dex li
avoit doné,&nbsp;il fu&nbsp;mout
liez,&nbsp;si&nbsp;sivi ses compaignons&nbsp;mout
isnielement.&nbsp;Qant il&nbsp;les ot&nbsp;ateins,&nbsp;il ne&nbsp;lor cela mie&nbsp;dont
la&nbsp;grant joie li&nbsp;estoit venue.&nbsp;Dont alerent ensamble
tant&nbsp;qe un jor avint qe&nbsp;par l'amonestement&nbsp;[ fol. 154c]&nbsp;del deable et&nbsp;par la&nbsp;covoitisse del or qu'il&nbsp;savoient qe cil avoit
comencierent a&nbsp;lui&nbsp;a&nbsp;tenchier,&nbsp;tant qu'il le plaierent&nbsp;et&nbsp;ocistrent.&nbsp;Et por&nbsp;ce qu'il cremirent q'il ne fussent
repris&nbsp;a&nbsp;ceste male aventure,&nbsp;si
trainerent il le&nbsp;cors el premier bois q'il troverent.&nbsp;La&nbsp;le covrirent
de&nbsp;reins de fuelles&nbsp;et&nbsp;puis se mistrent arriere a&nbsp;la&nbsp;voie,&nbsp;mes seins Nicholas li&nbsp;pius
peres fu dolenz des chetis qi a&nbsp;lui aloient en pelerinage,&nbsp;si&nbsp;ne&nbsp;vout
mie&nbsp;q'il perdissent le travail de si&nbsp;longue
voie,&nbsp;por&nbsp;ce s'aparut il&nbsp;a&nbsp;eus
en&nbsp;guise de pelerin&nbsp;et&nbsp;en&nbsp;samblance de clerc.&nbsp;Qant il
fu a&nbsp;eus&nbsp;acompaigniés,
il&nbsp;lor demanda et&nbsp;enquist&nbsp;ou il aloient&nbsp;et&nbsp;cil&nbsp;li&nbsp;distrent.&nbsp;Li&nbsp;seinz
hom&nbsp;lor&nbsp;respondi&nbsp;et&nbsp;dist&nbsp;:&nbsp;"Maleüreus chetif !&nbsp;Retornez arriere, car vos avez Deu&nbsp;trop
corrocié&nbsp;et&nbsp;son serjant seint&nbsp;Nicholas,&nbsp;de ce qe
vos&nbsp;avez si&nbsp;cruelment vostre compaignon&nbsp;ocis
et&nbsp;par si grant felonie&nbsp;qe
vos avez&nbsp;en cel leu la covert de fuelles&nbsp;!&nbsp;"&nbsp;Qant
cil&nbsp;virent q'il estoient einsi
pris,&nbsp;il&nbsp;se&nbsp;lessierent cheoir a&nbsp;ses
piez&nbsp;et&nbsp;si&nbsp;li&nbsp;proierent q'il&nbsp;ne&nbsp;les descovrist mie ne encusast.&nbsp;Li seintimes
peres en ot pitié,&nbsp;si&nbsp;les&nbsp;remena arriere au
cors.&nbsp;Et qant il&nbsp;l'ot de&nbsp;la
fuelle&nbsp;descovert,&nbsp;si&nbsp;fist le signe de&nbsp;la&nbsp;croiz sor
lui&nbsp;et&nbsp;ses orissons envers nostre Signor
mout&nbsp;humlement.&nbsp;Meintenant se leva&nbsp;cil
toz&nbsp;seinz et&nbsp;en&nbsp;vie.&nbsp;Et seinz
Nicholas s'esvanui&nbsp;d'entre eus.&nbsp;Et cil s'en&nbsp;alerent ensamble
et&nbsp;parfirent lor pelerinage,&nbsp;si gracierent
nostre&nbsp;Signor et&nbsp;loerent si com il durent.
Uns autre&nbsp;Uns jovenceausmiracle&nbsp;requist
adont monsigneur&nbsp;seint
Nicholas&nbsp;et&nbsp;si&nbsp;se&nbsp;departi de sa&nbsp;contree par
grant&nbsp;devotion,&nbsp;si com il demostra en&nbsp;la fin
de&nbsp;s'oevre,&nbsp;car, qant il vint&nbsp;a&nbsp;la
cité del Bar&nbsp;et&nbsp;il vit qe&nbsp;l'en fesoit l'eglise&nbsp;Monsignor
Seint Nicholas par
grant&nbsp;estude,&nbsp;il s'adona del tot a&nbsp;l'oevre&nbsp;ne n'ot&nbsp;cure del repeirier arriere.&nbsp;Li deables
qui&nbsp;pleins est d'envie vers ceus qi&nbsp;bien
voelent&nbsp;fere&nbsp;li
amonesta un compaignon qi fel&nbsp;estoit et&nbsp;cruieus.&nbsp;Un jor
avint qe&nbsp;li joven-&nbsp;[ fol. 154d]&nbsp;-ceaus&nbsp;et son fel compaignon amenistroient pierre ensamble as machons qi&nbsp;l'oevre&nbsp;fesoient,&nbsp;si ovrerent einsint tresq'au vespre,&nbsp;mes il avint qu'il tencierent et&nbsp;si se
corrocierent ensamble por ne&nbsp;sai quel
chose.&nbsp;La&nbsp;tençons fu&nbsp;remese et&nbsp;li ovrier
lessierent&nbsp;oevre, si&nbsp;se
departirent.&nbsp;Cil dui i&nbsp;demorerent&nbsp;tant solement&nbsp;:&nbsp;li
uns por ce q'il estoit volentiers entor l'oevre par bone devotion,&nbsp;li autres por ce q'il voloit ocirre son compaignon
en&nbsp;traïsson.&nbsp;Qant li fel compeins vit&nbsp;qe tuit estoient
departiz,&nbsp;il conmença le jovencel
a&nbsp;ledengier en pluiseurs manieres,&nbsp;tant&nbsp;q'il le feri par l'enortement del deable&nbsp;d'un&nbsp;martel si&nbsp;q'il l'ocist et&nbsp;puis prist le cors, si&nbsp;le&nbsp;covri entre les
pierres.&nbsp;Or poez&nbsp;oïr grant&nbsp;traïsson et&nbsp;grant
felonie,&nbsp;mes encontre&nbsp;Deu ne puet nient&nbsp;valoir engins ne decevance,&nbsp;car au matin fu
trovez li&nbsp;cors&nbsp;par la&nbsp;trace del sanc.&nbsp;Meintenant fu
portez&nbsp;devant le cors monsigneur seint
Nicholas&nbsp;et&nbsp;lors fu meintenant resuscitez
sanz&nbsp;demorance,&nbsp;car li Sires en&nbsp;cui service il
avoit esté ocis ne vout mie q'il einsi perdist la vie.&nbsp;Et dont
comença&nbsp;li jovenceaus&nbsp;a&nbsp;conter a&nbsp;ceus qi&nbsp;la
estoient conment ses compeinz l'avoit ocis par
envie.&nbsp;Li fel homecides qi avoit fete la male aventure s'enfui de&nbsp;la&nbsp;cité,&nbsp;mes n'ot mie mout alé qant&nbsp;li deables li entra el
cors,&nbsp;si&nbsp;le covint par&nbsp;destrece raler arriere.&nbsp;La fu il gueriz en&nbsp;l'eglisse
meesmement&nbsp;par la&nbsp;grace et&nbsp;par
la&nbsp;proiere monsigneur seint
Nicholas&nbsp;et&nbsp;delivrés de&nbsp;sa grant
felonie.&nbsp;Or poez vos savoir&nbsp;qe li seinz confessors est de&nbsp;grant
vertu et&nbsp;de&nbsp;haute merite envers nostre
Signor,&nbsp;qant&nbsp;il einsi soceurt ceus qi&nbsp;le
servent et&nbsp;reclaiment.&nbsp;Cest miracle qi&nbsp;ci
aprés vient ne fet mie&nbsp;a&nbsp;teire&nbsp;et&nbsp;si avint en&nbsp;la cité del Liege.
UnsAu tens autres miracles&nbsp;qe Corras fu empereres d'Alemmaigne,&nbsp;avint une grant&nbsp;pestilence
en&nbsp;la&nbsp;cité del&nbsp;Liege,&nbsp;en&nbsp;la contree tot environ,&nbsp;car&nbsp;les genz i&nbsp;moroient si&nbsp;soudeinement&nbsp;qe&nbsp;nus n'i estoit si heitiez q'il eüst esperance&nbsp;[ fol. 155a]&nbsp;de&nbsp;vie&nbsp;ne n'en savoient qe&nbsp;fere&nbsp;li seint home de&nbsp;la&nbsp;contree qi&nbsp;molt sovent en
reclamoient la&nbsp;misericorde de&nbsp;Deu,&nbsp;car ja&nbsp;si&nbsp;tost hom ne&nbsp;se couchast ou&nbsp;la feme malade&nbsp;com&nbsp;il avoit&nbsp;perdu de&nbsp;guerir l'esperance.&nbsp;Adonc avoit un&nbsp;clerc
en&nbsp;la&nbsp;cité qi&nbsp;mout estoit pius et&nbsp;misericors
et&nbsp;de grant charité pleins et&nbsp;amoit les
povres.&nbsp;Maus le&nbsp;prist en la&nbsp;guise q'il
prendoit&nbsp;les autres.&nbsp;Qant ce sorent les povres
de&nbsp;tote&nbsp;la&nbsp;cité qe&nbsp;il sostenoit,&nbsp;il
comencierent a&nbsp;plorer&nbsp;et&nbsp;a&nbsp;pleindre aussi durement come se une autre pestilence fust a&nbsp;la&nbsp;cité&nbsp;venue,&nbsp;car bien&nbsp;disoient qe, se&nbsp;il
perdoient celui par cui il estoient
aidié&nbsp;et&nbsp;secoruz,&nbsp;qe&nbsp;en la cité n'avoient&nbsp;mes ne&nbsp;secors ne aïde.&nbsp;Une feme qi
de&nbsp;cele&nbsp;compaignie estoit vint la&nbsp;ou li clers
gisoit&nbsp;qi&nbsp;ja&nbsp;traioit a&nbsp;la fin&nbsp;et&nbsp;si&nbsp;li&nbsp;dist&nbsp;:&nbsp;"Beaus
sire, saches qe seinz Nicholas est de tres&nbsp;grant merite a&nbsp;nostre Signor&nbsp;et&nbsp;se&nbsp;tu a&nbsp;lui t'otroioies&nbsp;par bone devotion,&nbsp;il est bien poissanz
de&nbsp;toi&nbsp;socorre a&nbsp;ceste grant besoigne.&nbsp;Et&nbsp;si&nbsp;ne
doute&nbsp;mie de&nbsp;sa misericorde,&nbsp;si conmande un
cierge&nbsp;a&nbsp;feire&nbsp;qi anuit puisse
ardoir tote la&nbsp;nuit&nbsp;en l'oneur de&nbsp;lui devant
un seint autel en&nbsp;quel c'onques eglisse il te
plera,&nbsp;qe&nbsp;tu&nbsp;puisses avoir par sa proiere secors
et&nbsp;aïde."&nbsp;Cil&nbsp;qi&nbsp;rien nule ne voloit
lessier a&nbsp;fere&nbsp;dont il&nbsp;cuidast
avoir santé&nbsp;et&nbsp;qe sa grant doleur&nbsp;en&nbsp;fust
abessie&nbsp;comanda c'on
feïst einsint&nbsp;come la feme l'avoit devisé.&nbsp;En cele meïsme&nbsp;nuit s'aparut au clerc uns vielz hom&nbsp;de&nbsp;mout bele
forme,&nbsp;si&nbsp;le regarda moult piteusement&nbsp;et&nbsp;si&nbsp;dist&nbsp;:&nbsp;"La
grace de&nbsp;seint Nicholas t'otroie qe tu vives seinz
et&nbsp;gueriz&nbsp;de&nbsp;ta grant maladie."&nbsp;Dont s'esvella li clers,&nbsp;si&nbsp;senti qe la granz santés li venoit ja
par&nbsp;tout son cors.&nbsp;Il fu mout liez de&nbsp;la celestiel&nbsp;avision q'il ot veüe.&nbsp;Lors conta a&nbsp;la
feme&nbsp;coment seinz Nicholas li estoit
aparuz&nbsp;et&nbsp;qu'il bien creoit q'il respasseroit par
sa&nbsp;grant&nbsp;grace&nbsp;et&nbsp;il&nbsp;li fist sanz demorance.&nbsp;Tuit
cil&nbsp;qi&nbsp;la estoient entrepris de&nbsp;cele maladie dont&nbsp;il
moroient par la contree, qant il
oïrent&nbsp;ceste novele,
reclamoient seint Nicholas&nbsp;et&nbsp;proioient q'il&nbsp;les socorust et&nbsp;delivrast del&nbsp;peril ou il
estoient.&nbsp;Li seinz confessors oï lor&nbsp;[ fol. 155b]&nbsp;orissons et lor&nbsp;proieres&nbsp;et&nbsp;si&nbsp;delivra de&nbsp;ceste pestilence tote la
contree.&nbsp;Li&nbsp;clers qui&nbsp;gueriz estoit premiers&nbsp;et&nbsp;qi&nbsp;l'avision
avoit&nbsp;veüe fist une eglisse fere en l'oneur
monsigneur seint Nicholas&nbsp;par&nbsp;grant devotion&nbsp;joste
le&nbsp;mostier de Seinte Croiz en la&nbsp;cité del&nbsp;Liege.&nbsp;La est il&nbsp;encore serviz
et&nbsp;honorez de&nbsp;pluseurs genz qi&nbsp;a&nbsp;lor besoinz le
reclaiment.
Uns autres miracles de Getron.Au tens qe messires seinz
Nicholas trespassa de ceste vie&nbsp;et&nbsp;qu'il&nbsp;ot
l'arme a&nbsp;Deu&nbsp;rendue,&nbsp;estoit venuz en&nbsp;la&nbsp;cité de&nbsp;Myerre uns hom qi Jethron&nbsp;estoit apelez de&nbsp;mout lonteignes
contrees&nbsp;por ce q'il voloit avoir sa
beneïçon et&nbsp;pardon&nbsp;de ses pechiez.&nbsp;Qant cil
trova mort monsignor seint Nicholas&nbsp;q'il cuidoit en&nbsp;vie&nbsp;trover,&nbsp;il fu mout dolenz, si&nbsp;dist as
prestres&nbsp;et&nbsp;as clers tout em&nbsp;plorant&nbsp;qe por misericorde li donassent des vestimens au
seint&nbsp;home.&nbsp;"Beaus seignors, fait il,&nbsp;je&nbsp;sui
venuz&nbsp;de&nbsp;mout lontaines regions por avoir
sa&nbsp;beneïçon,&nbsp;mes nostre Sires ne m'otroia mie&nbsp;qe vif le&nbsp;trovaisse&nbsp;ne qe l'esgardasse de&nbsp;mes&nbsp;iols.&nbsp;Por ce vos proi je em&nbsp;pitié qe vos de&nbsp;ses&nbsp;reliqes me doinsiez un pou tant
seulement&nbsp;de&nbsp;ses vesteüres qe je tenrai en l'oneur de&nbsp;lui en grant
reverence."&nbsp;Li prestres et&nbsp;les&nbsp;clers oïrent
ce qe cil lor requeroit et&nbsp;virent&nbsp;le desirier q'il en avoit,&nbsp;si&nbsp;li&nbsp;donerent un&nbsp;des dras
del seint home.&nbsp;Qant Jechron&nbsp;ot&nbsp;la&nbsp;vesteüre
receüe,&nbsp;il fu mout liez, si s'en repaira arriere
et&nbsp;disoit&nbsp;:&nbsp;"Beaus Sire
Dex,&nbsp;je te&nbsp;renç graces a&nbsp;toi de&nbsp;ce qe je emport des
reliqes de&nbsp;ton seintisme confessor&nbsp;et&nbsp;si&nbsp;te proi,&nbsp;beaus Sire, par ces
reliques de&nbsp;monsignor&nbsp;seint
Nicholas&nbsp;qe&nbsp;tu me
doinses un fil&nbsp;a&nbsp;l'oneur de&nbsp;toi&nbsp;et&nbsp;a&nbsp;ma joie,&nbsp;et&nbsp;qu'il porfite
en&nbsp;toz biens."&nbsp;Einsi s'en repeira Jechron tresq'a la&nbsp;cité dont il estoit qi Excorande estoit&nbsp;nomee.&nbsp;Et qant il vint a&nbsp;sa
feme qi avoit&nbsp;non Eufrosine,&nbsp;il li dist mout
liement&nbsp;:&nbsp;"Voiz ici de&nbsp;la
vesteüre monsigneur seint&nbsp;Nicholas&nbsp;qe&nbsp;tu as tant desiree.&nbsp;Or proions a&nbsp;nostre Signor
&nbsp;et&nbsp;a&nbsp;son beneoit
confes-&nbsp;[ fol. 155c]&nbsp;-sor&nbsp;qu'il&nbsp;un enfant nos doinst dont nous&nbsp;aions joie."&nbsp;La&nbsp;dame qi ot grant joie
comença&nbsp;a&nbsp;dire&nbsp;:&nbsp;"Beaus
Sire Dex, a&nbsp;toi&nbsp;soit gloire
qi&nbsp;si&nbsp;grant&nbsp;grace nos as otroïe
et&nbsp;donee,&nbsp;qe nos avons&nbsp;des seintes&nbsp;vesteüres au beneoit confessor&nbsp;seint Nicholas."
Lors comença son baron a&nbsp;proier qu'il feïst
une eglisse fere en l'oneur&nbsp;de&nbsp;seint Nicholas,&nbsp;qu'il
aempleïst ses desirriers.&nbsp;Jechron l'otroia mout benignement,&nbsp;si comença une eglisse
a&nbsp;fere defors les portes de&nbsp;la&nbsp;cité&nbsp;vers Orient.&nbsp;Qant ele fu parfete
et&nbsp;consomee,&nbsp;Apolloines qi&nbsp;evesques&nbsp;estoit de la&nbsp;cité
la beneï&nbsp;et&nbsp;dedia en l'oneur&nbsp;et&nbsp;en la memoire de&nbsp;monsigneur seint
Nicholas.&nbsp;Et si i&nbsp;mist l'en le drap
qe&nbsp;Jechron&nbsp;avoit aporté
a&nbsp;grant veneration et&nbsp;a&nbsp;grant&nbsp;feste.&nbsp;Si&nbsp;com
l'en le metoit en un leu couveignable qi&nbsp;mout estoit
honorablement&nbsp;atornez et&nbsp;seintement,&nbsp;il en issi
une si&nbsp;grant&nbsp;odeur et&nbsp;si&nbsp;douce qe l'en la senti une liue&nbsp;loing.&nbsp;Et dont comencierent biaus miracles a&nbsp;avenir
en&nbsp;cel leu,&nbsp;car de quel c'onqes&nbsp;liu qe malades i&nbsp;venoient&nbsp;par la merite&nbsp;monsignor seint
Nicholas i&nbsp;guerissoient&nbsp;:&nbsp;sort, avugle, dervez i&nbsp;estoient gueriz et&nbsp;sanez
de&nbsp;lor maladies.&nbsp;Tuit cil de&nbsp;la contree&nbsp;rendoient graces
a&nbsp;nostre Signor qi tieus&nbsp;miracles et&nbsp;si granz deignoit
demostrer&nbsp;au&nbsp;pueple de&nbsp;par monsignor
seint Nicholas le seintisme
evesqe.&nbsp;Cele eglisse que&nbsp;Jechron avoit establie&nbsp;estoit aornee de&nbsp;toz&nbsp;beaus aornemenz
qi&nbsp;i&nbsp;covenoient et&nbsp;ordenee de&nbsp;honestes servitoirs
qi&nbsp;i&nbsp;servoient.&nbsp;La estoit Jechron en&nbsp;proieres envers
nostre&nbsp;Signor et&nbsp;envers monsigneur seint
Nicholas,&nbsp;q'il par sa
misericorde li consentist a&nbsp;avoir de sa feme un enfant.&nbsp;Tant proia&nbsp;et&nbsp;requist ceste chose qe&nbsp;la
dame fu enceinte.&nbsp;Qant ele ot porté&nbsp;.vii.&nbsp;mois et&nbsp;.vii.&nbsp;jorz,&nbsp;ele acoucha d'un fil qi fu&nbsp;nez
droitement&nbsp;as huitieves ydes de decembre.&nbsp;Et par&nbsp;la
volenté de&nbsp;la mere et&nbsp;del pere
et&nbsp;des&nbsp;parenz&nbsp;li&nbsp;mistrent
il a&nbsp;non Deudoné qant il
le&nbsp;baptizierent.&nbsp;Li enfes estoit mout cleirs
et&nbsp;mout&nbsp;genz&nbsp;et&nbsp;de&nbsp;mout bele forme, si fu&nbsp;norriz ﻿par&nbsp;mout grant diligense
et&nbsp;chascun an au jor&nbsp;&nbsp;[ fol. 155d]&nbsp;de&nbsp;sa&nbsp;naissance celebroit mout&nbsp;hautement&nbsp;li&nbsp;pere et&nbsp;la&nbsp;mere la feste monsignor seint
Nicholas&nbsp;et&nbsp;fesoient joie.
Dont avint que au&nbsp;jor qe li enfes ot&nbsp;.vii.&nbsp;anz&nbsp;qe Jechron&nbsp;
et&nbsp;sa feme et&nbsp;ses fiuz&nbsp;et&nbsp;lor proisme
et&nbsp;lor voisins s'assemblerent au&nbsp;mostier
Monsigneur Seint Nicholas qi&nbsp;ensus&nbsp;estoit
de&nbsp;la&nbsp;cité por feste fere.&nbsp;Si&nbsp;com il estoient&nbsp;assemblez en&nbsp;tel
maniere,&nbsp;robeors et&nbsp;larrons&nbsp;qi estoient
de&nbsp;Babiloine
i&nbsp;sorvindrent,&nbsp;si&nbsp;les&nbsp;preerent,&nbsp;si com
il avoient fete la contree.&nbsp;La fu pris
li&nbsp;enfes.&nbsp;Jechron&nbsp;
et&nbsp;sa&nbsp;feme en&nbsp;eschaperent qi en&nbsp;la&nbsp;cité s'enfoïrent.&nbsp;Li robeeur s'en&nbsp;reperierent en Babyloine,&nbsp;si departirent&nbsp;lor
proies et&nbsp;lor&nbsp;prisons et&nbsp;lor avoirs q'il toluz&nbsp;avoient.&nbsp;Deudonez
li enfes vint en la&nbsp;partie d'un Sarrazin qi
avoit non Marmorius.&nbsp;Jechron&nbsp;et&nbsp;sa feme qi s'en erent fui&nbsp;qistrent&nbsp;lor
enfant partout, mes n'en
troverent mie.&nbsp;Dont comencierent lor vesteüres
a&nbsp;derrompre et&nbsp;lor cheveus a&nbsp;errachier&nbsp;et&nbsp;lor poinz et&nbsp;lor&nbsp;piz a&nbsp;debatre&nbsp;et&nbsp;si grant doleur
a&nbsp;demener&nbsp;qe&nbsp;nus ne le porroit raconter ne dire.&nbsp;La mere
ploroit et&nbsp;crioit et&nbsp;si se feroit en la face
et&nbsp;disoit&nbsp;:&nbsp;"Hee&nbsp;!&nbsp;Beaus fiuz,
qe&nbsp;est hui avenu a&nbsp;ta&nbsp;dolente mere&nbsp;?&nbsp;Je, chetive,&nbsp;et&nbsp;mes barons ausint&nbsp;proiames a&nbsp;monsigneur seint
Nicholas&nbsp;qu'il proiast nostre Signor q'il t'otroiast
et&nbsp;donast a&nbsp;nous.&nbsp;Nous n'i avions mie por ce&nbsp;mis si grant paine au priier qe&nbsp;nos
te&nbsp;cuidissions perdre,&nbsp;mes por ce qe nos fussions
de&nbsp;toi esleeciez et&nbsp;qe&nbsp;tu fusses
la&nbsp;joie&nbsp;de&nbsp;nostre vie&nbsp;et&nbsp;aprés nos decés eüsses nos
possessions et&nbsp;nos richesces,&nbsp;mes,&nbsp;beaus fiuz, or&nbsp;t'ai je perdu et&nbsp;si sui de&nbsp;toi
veve&nbsp;!&nbsp;Beaus sire&nbsp;seinz Nicholas, confessor Jesu&nbsp;Crist,&nbsp;si com&nbsp;ce&nbsp;fu
voirs qe je l'oi par&nbsp;toi, le me rent&nbsp;et&nbsp;si&nbsp;qe&nbsp;je le voie einçois qe
je muire.&nbsp;Seinz Nicholas, aies&nbsp;merci de mes proieres&nbsp;et&nbsp;si come&nbsp;j'ai&nbsp;esprové ta&nbsp;douceur une
foiz,&nbsp;le&nbsp;puisse&nbsp;je&nbsp;esprover une autre,&nbsp;car je, chetive, l'oi&nbsp;par toi qi&nbsp;le portai
et&nbsp;norri et&nbsp;alaitai,&nbsp;si en quidai avoir
joie,&nbsp;mes ele m'est tornee a&nbsp;tristrece.&nbsp;Hé&nbsp;!&nbsp;seinz
Nicholas,&nbsp;je&nbsp;depri ta&nbsp;grant misericorde qe&nbsp;tu me rendes mon
fil et&nbsp;ausint&nbsp;com tu m'esleeças qant
tu le me donas,&nbsp;m'en&nbsp;puisses tu
encore esleecier qi en&nbsp;sui remese,&nbsp;[ fol. 156a]&nbsp;triste&nbsp;et&nbsp;dolente mere.&nbsp;Et certes ne&nbsp;je ne
mengerai&nbsp;de&nbsp;char ne ne beverai de&nbsp;vin devant ce
qe&nbsp;je raurai mon fil."&nbsp;Dont comença a&nbsp;jeuner
la&nbsp;dame&nbsp;.iii.&nbsp;jorz en la semeine et&nbsp;toz tens
estoit&nbsp;la&nbsp;fins des orissons q'ele faisoit en&nbsp;tel
maniere&nbsp;:&nbsp;"Seinz Nicholas,&nbsp;je&nbsp;te&nbsp;proi qe&nbsp;tu me faces mon&nbsp;fil
revenir et&nbsp;qe tu le&nbsp;me rendes."&nbsp;Qant
cil&nbsp;anz&nbsp;fu&nbsp;passez et&nbsp;&nbsp;la&nbsp;feste seint Nicholas
fu&nbsp;revenue,&nbsp;Jechron
parla a&nbsp;sa feme&nbsp;et&nbsp;si&nbsp;dist&nbsp;:&nbsp;"Dame, car creez&nbsp;mon consel et&nbsp;si alons ensemble a&nbsp;la feste
monsignor seint Nicholas&nbsp;et&nbsp;des biens qe Dex
nos&nbsp;a&nbsp;donés departons et&nbsp;donons por&nbsp;Deu
as&nbsp;povres.&nbsp;Et&nbsp;si&nbsp;proions le&nbsp;seint confessor qi&nbsp;est
nostre ﻿pere,&nbsp;qe ce soit
sa&nbsp;pitié&nbsp;et&nbsp;sa
misericorde,&nbsp;qe&nbsp;aussint&nbsp;com&nbsp;il delivra
les&nbsp;.iii.&nbsp;chevaliers de&nbsp;la prisson&nbsp;ou il
estoient,&nbsp;puisse il et&nbsp;voelle nostre fil
delivrer s'il est vis et&nbsp;a&nbsp;nos
rendre&nbsp;et&nbsp;je&nbsp;croi
qe&nbsp;si&nbsp;fera&nbsp;il,&nbsp;car je ai en&nbsp;lui mout grant
fiance.&nbsp;"&nbsp;Qant Eufrosine oï ceste parole, ele se resjoï&nbsp;tote.&nbsp;Et&nbsp;si com ses barons l'ot
devisé, s'en
alerent&nbsp;ambedui ensemble a&nbsp;l'eglisse.&nbsp;Tantost com&nbsp;ele fu en l'eglisse
entree, tendi ele ses meins&nbsp;vers le
ciel, si&nbsp;dist&nbsp;:&nbsp;"Beaus Sire&nbsp;Jesu&nbsp;Crist qui&nbsp;ies fiuz Deu, regarde moi et&nbsp;si aiez&nbsp;merci de&nbsp;moi&nbsp;et&nbsp;si&nbsp;entent ma&nbsp;proiere par la
merite de&nbsp;monsignor seint
Nicholas.&nbsp;Et&nbsp;aussint com&nbsp;tu&nbsp;as
delivré pluiseurs homes en mer de&nbsp;peril par sa proiere&nbsp;et&nbsp;les trois chevaliers
de&nbsp;la mort q'il n'avoient
forfete,&nbsp;einsi delivre&nbsp;mon fil de&nbsp;la mein a&nbsp;celui
qi&nbsp;l'a em&nbsp;prison, si&nbsp;le rent
a&nbsp;nos,&nbsp;si qe nos conoissons
et&nbsp;creons&nbsp;qe&nbsp;Tu ies puissanz seur tote creature&nbsp;et&nbsp;qe&nbsp;Tu&nbsp;puez delivrer de&nbsp;la mort
et&nbsp;de&nbsp;peril et&nbsp;des liiens&nbsp;au deable ceaus qi en
Toi ont fiance,&nbsp;qi vis et&nbsp;regnes par toz les siecles des siecles,&nbsp;amen."&nbsp;Qant la&nbsp;dame ot s'orisson finee
molt&nbsp;humlement et&nbsp;de&nbsp;cuer&nbsp;vrai,&nbsp;elle
fist apareillier&nbsp;la&nbsp;viande et&nbsp;les tables metre
a&nbsp;oés les clers qi&nbsp;fait avoient le service.&nbsp;Qant li
services fu&nbsp;parfez et&nbsp;finez si&nbsp;hautement come au
jour&nbsp;apertenoit&nbsp;et&nbsp;li prestre&nbsp;et&nbsp;li clerc furent
assis&nbsp;au mengier a&nbsp;mout grant joie,&nbsp;en cele
meïsmes eure tout droit,&nbsp;li rois qi&nbsp;l'enfant avoit&nbsp;em&nbsp;prisson,&nbsp;non mie
em&nbsp;prison,&nbsp;mes en son&nbsp;service, car il&nbsp;le servoit
a&nbsp;sa&nbsp;table,&nbsp;dist a&nbsp;ses&nbsp;duz
et&nbsp;a&nbsp;ses chevaliers qi entor lui estoient&nbsp;[ fol. 156b]&nbsp;que onqes puis l'eure q'il fu nez de&nbsp;mere,&nbsp;n'avoit&nbsp;eü si&nbsp;grant famine com il
adonqes avoit.&nbsp;"Mes aparelliez tost, fet il, qe je mengier doie&nbsp;et&nbsp;si fetes metre les
tables&nbsp;!&nbsp;"&nbsp;Qant ce oïrent li&nbsp;chevalier, il firent metre les
tables,&nbsp;si&nbsp;s'assistrent au&nbsp;mengier
tuit ensamble.&nbsp;Tantost com&nbsp;li&nbsp;rois fu assis,&nbsp;demanda&nbsp;il a&nbsp;boivre&nbsp;et&nbsp;li jovenceaus Dedonés qi tenoit la&nbsp;cope li&nbsp;bailla
le&nbsp;vin.&nbsp;Et lors li&nbsp;sovint de&nbsp;ce q'adont
avoit un an&nbsp;q'il avoit esté
pris,&nbsp;si comença
a&nbsp;souspirer&nbsp;et&nbsp;a&nbsp;dire en
sa&nbsp;pensee&nbsp;:&nbsp;"Hee las!&nbsp;Hui est li ans&nbsp;aempliz qe je fui
pris et&nbsp;amenez el service&nbsp;de&nbsp;cest
roi&nbsp;!&nbsp;"
Qant li&nbsp;rois vit q'il estoit trespensez,&nbsp;il
li demanda por qoi il sospiroit en&nbsp;tel maniere.&nbsp;Li jovenceaus
respondi&nbsp;q'il&nbsp;li&nbsp;sovenoit de&nbsp;ce qe ore estoit li ans
aempliz&nbsp;q'il avoit esté amenez em&nbsp;prison&nbsp;et&nbsp;qe ses&nbsp;peres
et&nbsp;sa mere fesoient et&nbsp;celebroient icel&nbsp;jor mout
humlement&nbsp;et&nbsp;mout hautement&nbsp;grant feste en l'eglisse Monsigneur Seint&nbsp;Nicholas.&nbsp;Quant li&nbsp;rois oï einsi
l'enfant&nbsp;parler, il
respondi et&nbsp;si&nbsp;dist&nbsp;:&nbsp;"Chetis, puis qe&nbsp;je&nbsp;te tieng pris, por coi porpenses tu tieus
choses&nbsp;?&nbsp;Et qi est ce qi te porroit tolir ne oster&nbsp;de
ma prisson ?&nbsp;Lai&nbsp;le
souspirer,&nbsp;car il ne&nbsp;te&nbsp;vaut rien
et&nbsp;si&nbsp;me done boivre."&nbsp;Li&nbsp;jovenceaus&nbsp;tenoit la
coupe,&nbsp;si&nbsp;com li&nbsp;conmandemens del&nbsp;roi i&nbsp;estoit et&nbsp;messires seinz
Nicholas fu la&nbsp;presenz tantost,&nbsp;si prist le
jovencel par les&nbsp;cheveus
de&nbsp;la&nbsp;teste,&nbsp;si&nbsp;l'emporta en&nbsp;un
seul&nbsp;moment a&nbsp;l'eglisse la&nbsp;ou Jechron&nbsp;et&nbsp;sa feme&nbsp;mengoient
et&nbsp;li&nbsp;clerc.&nbsp;Qant li clerc virent&nbsp;l'enfant qi&nbsp;en ses meins tenoit la coupe,&nbsp;il&nbsp;li
demanderent qi il estoit.&nbsp;Li enfes&nbsp;respondi q'il estoit
Deudonez, li&nbsp;fiuz Jechron&nbsp;et&nbsp;Eufrosine.&nbsp;Qant ce oï&nbsp;Eufrosine sa&nbsp;mere,&nbsp;elle&nbsp;le corut enbracier,&nbsp;si&nbsp;le
conmença a&nbsp;besier&nbsp;tout em&nbsp;plorant de&nbsp;joie
et&nbsp;si disoit&nbsp;:&nbsp;"Beaus&nbsp;Sire Dex Jesu&nbsp;Crist,&nbsp;je&nbsp;te renç graces,
car par&nbsp;ta&nbsp;grant misericorde et&nbsp;par la&nbsp;merite
monsignor seint Nicholas as&nbsp;tu
oïe ma&nbsp;proiere&nbsp;et&nbsp; si m'as mon fil
rendu qe je voi a&nbsp;mes iols&nbsp;et&nbsp;qe je tieng
en&nbsp;mes braz,&nbsp;beaus Sire,&nbsp;par&nbsp;ta&nbsp;seinte grace,&nbsp; qi&nbsp;vis et&nbsp;regnes par&nbsp;tout le siecles des
siecles."&nbsp;Qant li&nbsp;peres et&nbsp;la&nbsp;mere
furent&nbsp;lassez d'acoler l'enfant
et&nbsp;de&nbsp;baisier ein-&nbsp;[ fol. 156c]&nbsp;-çois&nbsp;qe&nbsp;saoulé,&nbsp;cil&nbsp;qi&nbsp;la&nbsp;estoient demanderent&nbsp;le jovencel la&nbsp;maniere de&nbsp;sa
delivrance.&nbsp;Qant&nbsp;li&nbsp;enfes lor&nbsp;ot tout en&nbsp;ordre
conté,&nbsp;si&nbsp;com je&nbsp;le&nbsp;vous
ai&nbsp;conté&nbsp;et&nbsp;dit devant,&nbsp;il gracierent&nbsp;tuit a&nbsp;hautes voiz nostre
Signor&nbsp;et&nbsp;loerent&nbsp;seint
Nicholas qi&nbsp;lor avoit
si&nbsp;apertement&nbsp;demostré lor&nbsp;misericorde.&nbsp;Et&nbsp;nos aussint
devons grace rendre au&nbsp;Signor&nbsp;qi&nbsp;done a&nbsp;ses&nbsp;sers qi&nbsp;le servent si&nbsp;grant
vertu&nbsp;qe&nbsp;l'en les&nbsp;en&nbsp;reclaime et&nbsp;apele por secors et&nbsp;por aïde
qi&nbsp;vit et&nbsp;regne par toz les siecles des
siecles&nbsp;parmenablement.
Entre les autres miracles de&nbsp;monsigneur seint
Nicholas&nbsp;vos en&nbsp;voel je une conter qi&nbsp;avint a&nbsp;une ceaille qi est apelee de&nbsp;la
Croiz ou&nbsp;il avoit&nbsp;moines assamblez de&nbsp;ma&nbsp;Dame
Seinte Marie
de&nbsp;la&nbsp;Charité qi&nbsp;la&nbsp;manoient
et&nbsp;nostre Signor&nbsp;i&nbsp;servoient.&nbsp;En&nbsp;cel
tempoire adonc dont&nbsp;je vos
voel&nbsp;conter,&nbsp;estoit novelement escrite l'estoire de&nbsp;la vie et&nbsp;des miracles monsignor seint Nicholas&nbsp;et&nbsp;son chant
qi&nbsp;es&nbsp;eglisses nostre Signor estoit chanté
loing&nbsp;et&nbsp;pres par grant diligense et&nbsp;par
grant&nbsp;devotion.&nbsp;En cele
meson qe je vos
ai&nbsp;devant&nbsp;nomee,&nbsp;avint une nuit de monsignor&nbsp;seint
Nicholas qe&nbsp;li clerc s'assemblerent
ensamble&nbsp;et&nbsp;alerent
devant le prieur et&nbsp;si li&nbsp;distrent et&nbsp;proierent
q'il&nbsp;lor donast congié&nbsp;de chanter le chant
de&nbsp;monsignor seint
Nicholas qi&nbsp;mout estoit beaus.&nbsp;Li&nbsp;prieur
respondi q'il n'en feroit noient en
nule&nbsp;maniere, car ce n'estoit ne&nbsp;resons ne droiture&nbsp;q'il lessassent les ancienes institutions&nbsp;por les noveles atenir&nbsp;c'on&nbsp;ne devoit mie&nbsp;acostumer ne
fere.&nbsp;Qant cil virent la&nbsp;durté del prieur,&nbsp;il
conmencierent a&nbsp;dire&nbsp;:&nbsp;"Beaus pere, por coi n'os tu la parole
de&nbsp;tes&nbsp;fuiz et&nbsp;por coi ne chanterons nos l'estoire&nbsp;de monsigneur seint Nicholas qi tant&nbsp;est&nbsp;douce&nbsp;et&nbsp;ja celebree par tout
le siecle&nbsp;?&nbsp;Et&nbsp;por coi sera nostre eglisse teisanz
et&nbsp;mue&nbsp;de ce&nbsp;dont totes les autres sont
esleecies&nbsp;?&nbsp;"&nbsp;Qant li&nbsp;prieus oï&nbsp;ces
paroles et&nbsp;autres q'il&nbsp;disoient,&nbsp;il en fu mout esmeüz
en&nbsp;ire,&nbsp;si&nbsp;&nbsp;[ fol. 156d]&nbsp;respondi
et&nbsp;dist&nbsp;:&nbsp;"Beaus freres, lessier moi&nbsp;en&nbsp;pes,&nbsp;car ja&nbsp;par moi ne&nbsp;vos en sera
congiez&nbsp;otroiez.&nbsp;Je&nbsp;ne voel mie qe&nbsp;les
anciens usages soient deguerpiz&nbsp;por&nbsp;les&nbsp;noveaus chanz&nbsp;qe&nbsp;li clerc del&nbsp;siecle
dient et&nbsp;font&nbsp;ne
ne&nbsp;voel&nbsp;mie q'il soient receüz en l'eglisse ou&nbsp;je serve Deu."&nbsp;Qant ce
oïrent li deciple, il furent&nbsp;mout
dolenz, si&nbsp;en lessierent ester
la&nbsp;parole.&nbsp;Qant la feste fu venue, il chanterent
lor&nbsp;vespres si com il soloient et&nbsp;lor matines&nbsp;aussint
com par tristece.&nbsp;Aprés matines&nbsp;ralerent couchier si com il
soloient.&nbsp;Tantost com li&nbsp;prieurs fu&nbsp;couchiez
en&nbsp;son&nbsp;lit,&nbsp;s'aparut devant lui
messires seinz
Nicholas&nbsp;visablement mout corrociez par
semblance,&nbsp;si l'aresna mout cruelment
et&nbsp;prist&nbsp;par les cheveus et&nbsp;trest
fors del&nbsp;lit, si&nbsp;le&nbsp;geta seur le
pavement del dortoir tout&nbsp;estendu&nbsp;et&nbsp;lors comença messires seinz
Nicholas l'antiene o&nbsp;Pastor eterne&nbsp;et&nbsp;si la&nbsp;dist toute a&nbsp;note&nbsp;et&nbsp;d'unes&nbsp;verges q'il tenoit&nbsp;feroit le&nbsp;prieur
parmi le dos,&nbsp;tresq'atant&nbsp;q'il l'ot tote a&nbsp;tret chantee.&nbsp;Li&nbsp;prieurs
coumença a&nbsp;crier mout dolereusement tant&nbsp;qe&nbsp;si frere
saillirent devant lui molt tost&nbsp;et&nbsp;qant il le&nbsp;virent einsint gesir a&nbsp;terre,&nbsp;il&nbsp;li demanderent q'il avoit veü&nbsp;et&nbsp;q'il
avoit&nbsp;sentu.&nbsp;Li&nbsp;prieurs fu&nbsp;si&nbsp;espoentez
et&nbsp;tant&nbsp;batuz q'il ne&nbsp;lor pot
respondre.&nbsp;Dont le&nbsp;pristrent li frere entre
lor&nbsp;braz,&nbsp;si&nbsp;l'emporterent en l'enfermerie.&nbsp;La fu il malades&nbsp;mout
longuement,&nbsp;mes il&nbsp;revint a&nbsp;santé&nbsp;par l'aïde nostre Signor et&nbsp;par
la&nbsp;vertu&nbsp;monsignor seint
Nicholas.&nbsp;Qant il&nbsp;fu&nbsp;gueriz, il assambla devant lui toz
ses&nbsp;freres,&nbsp;si&nbsp;lor dist&nbsp;:&nbsp;"Mi chier
frere,&nbsp;je ai&nbsp;soffert mout
griez peines et&nbsp;mout dolereuses,&nbsp;por ce qe je ne
veul mie fere ce&nbsp;que&nbsp;vos me&nbsp;requeïstes&nbsp;et&nbsp;tres&nbsp;hore en
avant&nbsp;saciez bien qe je ne vos otrierai mie
tant&nbsp;solement&nbsp;qe&nbsp;vos chantez l'estoire qe
je&nbsp;vos desfendoie,&nbsp;einz la&nbsp;chanterai&nbsp;je
ausint toz les jorz de ma&nbsp;vie."&nbsp;Einsint
fu&nbsp;li&nbsp;prieus chastiez par monsigneur
seint&nbsp;Nicholas&nbsp;les qui proieres et&nbsp;les&nbsp;qui vertuz
nos puissent eidier et&nbsp;socorre au jor&nbsp;[ fol. 157a]&nbsp;que les ames nos istront des cors&nbsp; qui&nbsp;assez seront
povres et&nbsp;esgarees, se
li&nbsp;Sires toz&nbsp;puissanz n'en a&nbsp;merci
et&nbsp;pitié.&nbsp;Et il l'en ait&nbsp;icele
qe&nbsp;noz aler puissons a&nbsp;la destre son Pere&nbsp;qi vit
et&nbsp;regne par toz les siecles&nbsp;des siecles,&nbsp;amen.
