Ci coumence la vie seint&nbsp;Marcel de Lymoges le beneoit evesqe.&nbsp;Au&nbsp;tens qe&nbsp;nostre Sires&nbsp;Jesu&nbsp;Criz preechoit&nbsp;et&nbsp;enseignoit les&nbsp;Juis qi
estoient de&nbsp;la&nbsp;lignie Benjamin&nbsp;en la terre&nbsp;de Jerusalem,&nbsp;granz torbes de&nbsp;celes
genz le sivoient,&nbsp;por&nbsp;ce q'il desirroient
a&nbsp;oïr ce qi apertenoit au&nbsp;salu de&nbsp;lor
armes,&nbsp;et&nbsp;si&nbsp;li aportoient ce que&nbsp;mestiers li estoit
de&nbsp;mengier et&nbsp;de&nbsp;boivre.&nbsp;Entre ceus&nbsp;vint
por nostre Signor oïr uns&nbsp;molt&nbsp;hauz hom de&nbsp;la&nbsp;lignie des
Juis qi&nbsp;estoit de&nbsp;cele lignie qe&nbsp;je vos ai&nbsp;devant
nonmee qi&nbsp;Marceaus avoit
non&nbsp;et&nbsp;sa feme ensamble
o&nbsp;lui et&nbsp;uns leur fiuz, car plus n'avoient de&nbsp;toz enfans.&nbsp;La&nbsp;dame estoit apelee Elyzabez&nbsp;et&nbsp;li jovenceaus Marceaus&nbsp;qi&nbsp;n'avoit&nbsp;d'aage qe solement&nbsp;.xv.&nbsp;anz.&nbsp;Cist oïrent&nbsp;nostre Signor qi&nbsp;preechoit
et&nbsp;disoit&nbsp;:&nbsp;&nbsp;&nbsp;[ fol. 131c]&nbsp;"Penitentiam agite, apropinquabit enim regnum&nbsp;celorum&nbsp;et&nbsp;nisi quis renatus fuerit ex aqua et&nbsp;spiritu sancto non potest intrare
in regnum&nbsp;Dei.&nbsp;" Ce&nbsp;est a&nbsp;dire :&nbsp;"Fetes
peneance,&nbsp;car li&nbsp;regnes des cius aproisme&nbsp;et&nbsp;qi ne sera rengenerez de&nbsp;l'eve del seint baptesme et&nbsp;del
seint&nbsp;Esperit,&nbsp;il ne porra mie entrer el regne
Deu."&nbsp;Ce disoit nostre Sires au pueple
et&nbsp;mout&nbsp;d'autres bons comandemenz
por&nbsp;mener&nbsp;seinte vie.&nbsp;Qant ce oï&nbsp;li&nbsp;seinz hom qi Marceaus avoit non et&nbsp;ses fiuz
et&nbsp;la dame, il&nbsp;vindrent
a&nbsp;nostre Signor&nbsp;et&nbsp;si
li&nbsp;proierent mout&nbsp;docement q'il les regenerast en&nbsp;la forme&nbsp;de&nbsp;baptesme si com il disoit
et&nbsp;ensignoit&nbsp;a&nbsp;feire.&nbsp;Dont comanda nostre Sires Jesu&nbsp;Crist a&nbsp;seint Pere l'apostre
q'il&nbsp;le baptizast.&nbsp;La fu Marceaus baptiziez et&nbsp;sa feme Elyzabez&nbsp; et&nbsp;Marciales lor filz qi&nbsp;molt estoit de&nbsp;bone doctrine&nbsp;et&nbsp;Zacheus qi sor le sicamor&nbsp;monta por veoir nostre Signor
si&nbsp;come&nbsp;l'Evangile raconte&nbsp;et&nbsp;Joseph d'Arimatie qi&nbsp;puis&nbsp;enseveli nostre
Signor et&nbsp;pluiseurs autres Juis&nbsp;dont longue chose serroit a&nbsp;raconter lor nons qi i(l) furent.&nbsp;Qant tuit&nbsp;furent baptiziez,
cascuns repeira a&nbsp;son&nbsp;propre leu.&nbsp;Seins
Marceaus li bons jovenceaus,&nbsp;il ne&nbsp;repaira&nbsp;mie a&nbsp;la meson son pere,&nbsp;einz demora ensamble
o&nbsp;nostre Signor en&nbsp;la&nbsp;compaignie des&nbsp;apostres,&nbsp;si s'acompaigna&nbsp;a&nbsp;monsigneur
seint Pere qi ses cousins estoit assez proceins&nbsp;et&nbsp;par l'amonestement&nbsp;de&nbsp;lui se&nbsp;penoit il mout de&nbsp;toz les
conmandemenz nostre Signor aemplir et&nbsp;fere.&nbsp;
Aprés ce resuscita grant tens nostre Sires Lazarum em Bethanie&nbsp;et&nbsp;la fu seinz Marceaus
ensamble o&nbsp;nostre Signor.&nbsp;Et&nbsp;qant nostre Sires ot sa
seinte predication comsomee&nbsp;et&nbsp;q'il fu a&nbsp;la ceine corporelment
ensamble o&nbsp;ses deciples&nbsp;et&nbsp;q'il&nbsp;lor lava
lor piez,&nbsp;aprés ce q'il furent&nbsp;lavez de&nbsp;la&nbsp;ceine
et&nbsp;lor piez essuiez,&nbsp;si com&nbsp;raconte l'Escriture,&nbsp;cil meïsmes hom Marceaus fu esleüz
a&nbsp;servir ensamble o&nbsp;Cleopha&nbsp;et&nbsp;pluiseurs autres deciples por&nbsp;ce q'il qeïssent&nbsp;les choses qi estoient necessaires entre&nbsp;eus,&nbsp;si&nbsp;com
de&nbsp;boivre et&nbsp;de&nbsp;mengier
et&nbsp;vessiaus&nbsp;&nbsp;[ fol. 131d]&nbsp;a&nbsp;metre l'eve&nbsp;as piez laver des deciples et&nbsp;dras&nbsp;por essuier.&nbsp;Et aprés
la&nbsp;seinte resurrection nostre Signor,&nbsp;qant il s'aparut a&nbsp;ses deciples en&nbsp;sa&nbsp;propre forme&nbsp;et&nbsp;il dist : "Pax vobis"&nbsp;et&nbsp;il furent&nbsp;troblez tresq'atant q'il le conurent,&nbsp;par&nbsp;ce&nbsp;q'il prist une piece d'un poisson rosti&nbsp;et&nbsp;une&nbsp;ree de&nbsp;miel, si en menga devant eus et&nbsp;si lor&nbsp;departi,&nbsp;la fu seinz Marceaus ensamble
o&nbsp;les&nbsp;autres deciples et&nbsp;si en reçut sa partie
de&nbsp;nostre Signor&nbsp;et&nbsp;par tout aussint fu il ensamble o&nbsp;les deciples la ou nostre Sires lor conmanda q'il alassent par
tot le monde les&nbsp;genz enseignant et&nbsp;preeschant&nbsp;et&nbsp;si baptizassent&nbsp;el&nbsp;non
del&nbsp;Pere et&nbsp;del Fil et&nbsp;del seint Esperit&nbsp;et&nbsp;si&nbsp;reçut la
poesté de preechier la seinte Evangile de&nbsp;nostre Signor meesmement ausint&nbsp;com li autre deciple.&nbsp;Et
la&nbsp;fu&nbsp;seinz Marceaus&nbsp;ou
nostre Sires entra, la ou li deciple
estoient&nbsp;as portes closes qant seinz Thomas
n'i estoit&nbsp;mie.&nbsp;La&nbsp;reçut il la poesté
de&nbsp;liier et&nbsp;de&nbsp;desliier&nbsp;aussint com li autre qant nostre
Sires lor&nbsp;dist&nbsp;:&nbsp;"Recevez le seint
Esperit,&nbsp;et&nbsp;a&nbsp;toz ceus&nbsp;qi&nbsp;vos
releroiz les pechiez, il lor seront relessiez,&nbsp;et a&nbsp;toz ceus qe&nbsp;vos voudroiz q'il
soient&nbsp;retenu,&nbsp;retenuz seront."&nbsp;Et la ou
nostre&nbsp;Sires&nbsp;monta es&nbsp;cius et&nbsp;il beneï ses
apostres, fu seinz&nbsp;Marceaus&nbsp;et&nbsp;si fu beneïz ensamble o&nbsp;ses deciples&nbsp;et&nbsp;ensamble (o)&nbsp;o&nbsp;eus fu&nbsp;il toz tens en geunes et&nbsp;en orissons et&nbsp;par nuiz
et&nbsp;par jorz.&nbsp;Et&nbsp;la ou nostre Sires envoia le seint Esperit sor&nbsp;eus en guisse de&nbsp;langues de
feu,&nbsp;et&nbsp;si fu ensigniez et&nbsp;doctrinez ensamble
o&nbsp;les autres&nbsp;de&nbsp;toz languages&nbsp;et&nbsp;si fu verais tesmoing&nbsp;de&nbsp;la resurrection nostre
Signor.&nbsp;Aprés ce&nbsp;qe&nbsp;li apostre orent [r]eceü le&nbsp;seint Esperit et&nbsp;il&nbsp;furent confermé
en&nbsp;vraie foi,&nbsp;il s'espartirent&nbsp;par diverses regions solonc la volenté&nbsp;nostre Signor&nbsp;por preechier et&nbsp;anoncier
la&nbsp;seinte Euvangile.&nbsp;Messires seinz Peres qi estoit princes
des apostres&nbsp;et&nbsp;seinz
Marceaus&nbsp;qi estoit ses proismes s'en
alerent en&nbsp;Anthioche&nbsp;et&nbsp;pluseurs autres deciples toz
anonçanz et&nbsp;preechant la seinte Euvangile
et&nbsp;le&nbsp;regne des cieus&nbsp;et&nbsp;preechant et&nbsp;disant c'on&nbsp;doit faire peneance de&nbsp;toz ses pechiez.&nbsp;Si&nbsp;com il
preechoient en tel maniere,&nbsp;nostre&nbsp;&nbsp;[ fol. 132a]&nbsp;Sires lor
dona si&nbsp;grant grace&nbsp;que&nbsp;si granz&nbsp;pueples q'il n'en
estoit nus nombres&nbsp;se convertissoient en la&nbsp;seinte foi de baptesme&nbsp;par&nbsp;lor paroles et&nbsp;par&nbsp;lor
predications&nbsp;et&nbsp;faisoient&nbsp;meintes beles eglisses es leus ou il n'en avoit&nbsp;onqes nules eües.&nbsp;Et qant li evesqe
et&nbsp;li prestre&nbsp;i&nbsp;furent ordenez solonc
droiture,&nbsp;cil qi avoient toz tens esté divers a&nbsp;la loy
nostre Signor&nbsp;faisoient regenerer a&nbsp;la seinte eve de&nbsp;baptesme.&nbsp;
Quant seinz Peres&nbsp;et&nbsp;ses
deciples orent&nbsp;einsi esploitié en la cité d'Antioche&nbsp;et&nbsp;q'il
l'ot convertie a&nbsp;foi
et&nbsp;a&nbsp;creance&nbsp;et&nbsp;mis evesqes
et&nbsp;prestres ordenez et&nbsp;autre
clergié,&nbsp;il&nbsp;se parti de&nbsp;la cité por venir vers
Rome,&nbsp;si&nbsp;rova&nbsp;seint Marcel q'il venist ensamble
o&nbsp;lui en compaignie.&nbsp;Si&nbsp;com il se furent mis&nbsp;a&nbsp;la&nbsp;voie,&nbsp;pluiseurs autres de&nbsp;lor
deciples se&nbsp;mistrent ensamble o&nbsp;eus,&nbsp;si i&nbsp;fu seinz A[l]piniens&nbsp;et&nbsp;seinz Austricliniens&nbsp;et&nbsp;ne sei qanz&nbsp;autres dont il ne covient mie dire les
nons.&nbsp;Qant il furent parvenuz
a&nbsp;Rome, il trestrent&nbsp;al ostel&nbsp;a&nbsp;la meson Marcel, le concele des roumeinz,&nbsp;qi&nbsp;mout
volentiers reçut seint ﻿Pere&nbsp;et&nbsp;sa compaignie et&nbsp;molt benignement.&nbsp;Si&nbsp;furent en&nbsp;sa meson molt grant piece,&nbsp;si
preechierent au&nbsp;pueple tot apertement et&nbsp;anoncierent
et&nbsp;distrent qe nostre Sires Jesu
Criz les&nbsp;avoit a&nbsp;eus envoiez,&nbsp;por ce q'il deguerpeïssent&nbsp;les&nbsp;erreurs de&nbsp;fauses
ymages&nbsp;q'il aeurent&nbsp;et&nbsp;si&nbsp;aorassent et&nbsp;coneüssent
le&nbsp;verai&nbsp;Deu&nbsp;qi&nbsp;estoit&nbsp;uns seus Dex en&nbsp;.iii.&nbsp;persones&nbsp;et&nbsp;si&nbsp;seüssent&nbsp;bien q'il&nbsp;est si serf q'il avoit esté en&nbsp;la croiz
traveilliez por&nbsp;tot le&nbsp;monde q'il avoit
rachaté&nbsp;de&nbsp;son precieus sanc.
Si&nbsp;com il demoroient&nbsp;a&nbsp;Rome en tel
maniere et&nbsp;il preechoient,&nbsp;nostre&nbsp;Sires
s'aparut a&nbsp;monsigneur  seint
Pere,&nbsp;si&nbsp;li dist q'il
envoiast seint Marcel en&nbsp;France&nbsp;por
preechier as genz q'il deguerpeïssent le&nbsp;deable q'il aoroient&nbsp;et&nbsp;si
se meïssent au&nbsp;service Jesu&nbsp;Crist por avoir vie&nbsp;parmenable&nbsp;et&nbsp;si&nbsp;lessassent la&nbsp;malvese error
q'il avoient trop&nbsp;longuement meintenue.&nbsp;Dont prist
messires seins
Peres&nbsp;seint Marcel, si li conta tout&nbsp;par ordre ce qe nostre
Sires li avoit comandé.&nbsp;Qant seinz
Marceaus l'entendi, il comença&nbsp;a&nbsp;plorer,&nbsp;por ce q'il
cremoit la lontaine contree&nbsp;&nbsp;[ fol. 132b]&nbsp;et qe les genz ne conoissoient nostre Signor et&nbsp;nule rien de&nbsp;verité ne
savoient.&nbsp;Seinz&nbsp;Peres le
comença molt docement
a&nbsp;conforter&nbsp;et&nbsp;si&nbsp;dist&nbsp;:&nbsp;"Seinz
freres, n'aies en&nbsp;toi nule
doleur,&nbsp;car nostre Sires serra toz tens ensamble
o&nbsp;toi,&nbsp;si com il meïsmes nos ot en&nbsp;covent,&nbsp;quant&nbsp;il&nbsp;dist&nbsp;:"&nbsp;Ecce&nbsp;ego&nbsp;vobiscum sum omnibus diebus usque ad consummationem
seculi.&nbsp;"&nbsp;Ce est
a&nbsp;dire :&nbsp;"Je seré ensamble
o&nbsp;vos toz les jorz&nbsp;qi&nbsp;serront tresq'a
la fin del siecle."&nbsp;Et aprés ce&nbsp;q'il fu
resoscitez, nos comanda&nbsp;il
et&nbsp;dist&nbsp;:&nbsp;"Euntes in mundum universum predicate&nbsp;Euvangelium
omni creature qui crediderit et&nbsp;baptizatus fuerit&nbsp;salvus
erit&nbsp;et&nbsp;qi&nbsp;vero non credidit
condenpnabitur."&nbsp;Ce est
a&nbsp;dire&nbsp;:&nbsp;"Alez par
tot&nbsp;le&nbsp;monde,&nbsp;si&nbsp;preechiez et&nbsp;anonciez la&nbsp;seinte Euvangile a&nbsp;tote creature qi&nbsp;croira et&nbsp;baptiziez sera, si&nbsp;sera sauvez et&nbsp;qi&nbsp;ne croira
si&nbsp;sera dampnez."&nbsp;Ce nos covient&nbsp;il garder, fet mesires seinz
Peres a&nbsp;seint&nbsp;Marceau, beaus&nbsp;chiers
freres,&nbsp;si qe&nbsp;nos ne&nbsp;deguerpissons mie les comandemenz
nostre Signor&nbsp;et&nbsp;por ce
te covient il croire mes&nbsp;consauz,&nbsp;que la compaignie de&nbsp;moi
et&nbsp;de toi&nbsp;soit comune.&nbsp;Or n'atarge mie, mes haste&nbsp;toi de quanqe tu
puez,&nbsp;qe&nbsp;tu puisses le&nbsp;pueple qi&nbsp;longuement a&nbsp;servi le
deable fere retorner a&nbsp;vraie foi et&nbsp;a&nbsp;vraie
creance,&nbsp;si qu'il&nbsp;puissent rejehir
et&nbsp;dire qe nostre Sires Jesu&nbsp;Criz est vrais Dex et&nbsp;sires
de&nbsp;tote creature."&nbsp;
"Une&nbsp;cité est en la contree de&nbsp;France&nbsp;qi&nbsp;Limoges est par non apelee.&nbsp;Cele te comande nostre
Sires et&nbsp;tote&nbsp;France&nbsp;q'ele soit par ta predication a&nbsp;sa&nbsp;loy essaucie.&nbsp;Et por ce
qe&nbsp;la voie est longue,&nbsp;n'arreste&nbsp;mie a&nbsp;feire ce qe&nbsp;je&nbsp;t'enseigne si
qe&nbsp;tu en puisses avoir la celestiel corone.&nbsp;Pren&nbsp;ensamble
o&nbsp;toi&nbsp;.ii.&nbsp;prestres qi&nbsp;te portient conpaignie et&nbsp;si&nbsp;te
servent,&nbsp;si q'il n'en
perdent&nbsp;mie le loier de&nbsp;lor corone.&nbsp;Et&nbsp;si&nbsp;fai&nbsp;tant
et&nbsp;entent de&nbsp;ma parole qe chascuns hom te&nbsp;ceure seure por ocirre,&nbsp;estent le col et&nbsp;abandone&nbsp;et qi c'onques te ferra en la destre joe,&nbsp;torne&nbsp;l'autre et&nbsp;amenistre,&nbsp;et qi c'onques&nbsp;te despoillera de&nbsp;ta cote, lai&nbsp;li et&nbsp;deguerpiz t'affubleüre.&nbsp;Tant seulement fai qe tu&nbsp;soies de&nbsp;ferm cor-&nbsp;[ fol. 132c]&nbsp;-age."&nbsp;Dont n'atarja mie seinz Marceaus,
li&nbsp;beneoiz hom nostre Signor,&nbsp;q'il ne se
meïst a&nbsp;la voie,&nbsp;si com seinz
Peres li avoit dit&nbsp;et&nbsp;enjoint par le
comandement nostre Seignor,&nbsp;ensamble o&nbsp;lui&nbsp;.ii.&nbsp;prestres&nbsp;dont li uns avoit&nbsp;non Alpiniens&nbsp;et&nbsp;li
autres Astricliniens.&nbsp;Et&nbsp;qant il
orent lor voie consomee tresqu'en France,&nbsp;il avint qe Austricliniens morut et&nbsp;parti&nbsp;de
cest siecle.&nbsp;Lors fu seinz Marceaus mout
dolenz et&nbsp;ne sot qe feire,&nbsp;mes tout errant s'en&nbsp;retorna arriere a&nbsp;Rome
a&nbsp;seint
Pere,&nbsp;si&nbsp;li&nbsp;conta tot ce qe avenu li estoit
en la&nbsp;voie.&nbsp;
Quant seinz Peres l'oï, il le rova erranment retorner arriere&nbsp;et&nbsp;si&nbsp;li&nbsp;dist&nbsp;:&nbsp;"Pren mon baston et&nbsp;tantost&nbsp;com tu vendras au&nbsp;leu
ou&nbsp;tu lessas ton compaignon mort,&nbsp;si&nbsp;l'en&nbsp;atouche&nbsp;et&nbsp;je ferai mes&nbsp;orissons a&nbsp;nostre
Signor&nbsp;et&nbsp;il
se&nbsp;levera meintenant aussi com s'il s'esvellast de&nbsp;dormir&nbsp;et&nbsp;si te tendra compaignie."&nbsp;Donc s'en retorna seinz Marceaus solonc le&nbsp;dit
monsigneur seint
Pere,&nbsp;tant q'il vint au cors
de&nbsp;son compaignon la ou il l'avoit
lessié.&nbsp;Et qant il&nbsp;l'ot atouchié, si&nbsp;com seinz
Peres&nbsp;li ot comandé,&nbsp;li&nbsp;membre
et&nbsp;les veines qi&nbsp;totes estoient mortes et&nbsp;froides
comencierent a&nbsp;raviver&nbsp;et&nbsp;si ovri ses iols por regarder la&nbsp;lumiere q'il avoit [par] la mort perdue.&nbsp;Et&nbsp;quielz hom est&nbsp;ce qi&nbsp;dote qe nostre Sires
ne&nbsp;feïst ice por&nbsp;demostrer la foi seint
Pere&nbsp;et&nbsp;qe&nbsp;seinz
Marceaus fust esmeüz par cest
example&nbsp;?&nbsp;Dont s'en ala seinz Marceaus ensamble o&nbsp;ses&nbsp;.ii.&nbsp;deciples par&nbsp;tote
la&nbsp;terre preecant&nbsp;et&nbsp;semant la&nbsp;parole nostre
Signor,&nbsp;tant q'il&nbsp;vint au&nbsp;chastel
de&nbsp;Tulle pres de&nbsp;la cité
de&nbsp;Limoges.&nbsp;Et&nbsp;la&nbsp;le&nbsp;reçut uns riches hom
qui&nbsp;Ernous avoit non,&nbsp;si
arresta&nbsp;.ii.&nbsp;mois iluec&nbsp;ne onqes en&nbsp;tant n'i cessa
de&nbsp;preechier&nbsp;ne&nbsp;d'amonester&nbsp;la parole devine a&nbsp;toz ceus&nbsp;qi&nbsp;a&nbsp;lui
venoient.&nbsp;Et&nbsp;bien sachiez qe granz peuples venoient chascun jor a&nbsp;lui et&nbsp;a&nbsp;ses compaignons q'il autretant desirroient a&nbsp;estre&nbsp;doctrinez de sa seinte predication&nbsp;come&nbsp;recrié&nbsp;et&nbsp;refet des&nbsp;seinz miracles q'il veoient&nbsp;chascun
jor.&nbsp;Ernous,
li&nbsp;riches hom qe je vos&nbsp;ai&nbsp;devant nomé,&nbsp;avoit
une fille qi chascun&nbsp;&nbsp;[ fol. 132d]&nbsp;jor estoit&nbsp;traveillie del deable si&nbsp;q'ele&nbsp;estoit&nbsp;et&nbsp;dervee
et&nbsp;forsenee del senz&nbsp;ne n'avoit plus&nbsp;d'enfanz&nbsp;qe&nbsp;la&nbsp;damoisele,&nbsp;por ce s'en&nbsp;estoit li&nbsp;bons preudom plus corrociez en son cuer&nbsp;ne
ne savoit q'il en&nbsp;peüst feire.&nbsp;De&nbsp;ce li avint&nbsp;qe&nbsp; seinz Marceaus entra en la&nbsp;meson qe&nbsp;li&nbsp;enemis qi&nbsp;estoit el&nbsp;cors de&nbsp;la damoisele
coumença a&nbsp;crier et&nbsp;a&nbsp;dire&nbsp;:&nbsp;"Or
sai&nbsp;je bien q'il me&nbsp;covendra issir de ceste
pucele,&nbsp;car li angele qi&nbsp;ensemble o&nbsp;toi&nbsp;sont me
travaillent molt&nbsp;durement et&nbsp;tormentent,&nbsp;mes je&nbsp;te conjur&nbsp;par Celui qi&nbsp;fu&nbsp;crucefiiez qe tu
ne&nbsp;m'envoies mie en
abisme&nbsp;!&nbsp;"&nbsp;Dont respondi seinz
Marceaus au&nbsp;deable&nbsp;:&nbsp;"Je&nbsp;te&nbsp;conjur par celui qui&nbsp;fu crucefiiez qe tu isses del cors a&nbsp;ceste damoisele&nbsp;et&nbsp;qe tu&nbsp;ja&nbsp;mes n'i entres,&nbsp;mes va&nbsp;t'en en&nbsp;un leu desert ou&nbsp;oiseaus ne vole ne&nbsp;ou&nbsp;il&nbsp;ait habitation d'umeine
creature&nbsp;!&nbsp;"&nbsp;Lors&nbsp;womi la&nbsp;pucele le deable de&nbsp;son
cors fors et&nbsp;si&nbsp;remest aussi come
morte.&nbsp;Et&nbsp;seinz Marceaus
la prist par la&nbsp;mein,&nbsp;si&nbsp;la&nbsp;leva contremont de&nbsp;terre
ou ele estoit,&nbsp;si&nbsp;la&nbsp;rendi a&nbsp;son&nbsp;pere tote heitie
et&nbsp;seine.&nbsp;Orate omni
hora.&nbsp;
Bien sachiez,&nbsp;vos qi crestiens estes&nbsp;et&nbsp;qi ceste vie entendez, q'en seint&nbsp;Marcel estoit seinteez
et&nbsp;benignitez&nbsp;et&nbsp;misericorde&nbsp;et&nbsp;douceur
et&nbsp;grant humilité&nbsp;et&nbsp;assidueus&nbsp;orissons
en&nbsp;totes&nbsp;eures,&nbsp;si&nbsp;com&nbsp;nostre Sires dist
et&nbsp;comanda a&nbsp;ses deciples,&nbsp;&nbsp;qant il
dist&nbsp;:&nbsp;"[Orate omni
hora.]"&nbsp;Ce&nbsp;est :&nbsp;"Soiez&nbsp;en orissons totes
heures."&nbsp;Or vos conterai&nbsp;un&nbsp;autre miracle qe nostre Sires fist por&nbsp;le&nbsp;seint&nbsp;home
en cel&nbsp;leu meïsmes&nbsp;qe&nbsp;l'en ne doit mie&nbsp;entrelessier&nbsp;ne trespasser a&nbsp;dire.&nbsp;
Il avint qe un prince avoit en&nbsp;cel chastel&nbsp;qi Nerva estoit apelez par non de grant&nbsp;pooir
et&nbsp;de grant signorie, cosin
prochein&nbsp;Noiron l'empereor de&nbsp;Rome.&nbsp;Cil avoit un&nbsp;fil joevene enfant qui le&nbsp;deable ocist en&nbsp;tel
maniere&nbsp;q'il l'estreinst et&nbsp;estrangla en&nbsp;son lit ou&nbsp;il gisoit.&nbsp;Li peres
et&nbsp;la&nbsp;mere qui&nbsp;mout en&nbsp;orent grant doel qant il le
troverent et&nbsp;tuit cil qi ensamble o&nbsp;eus estoient vindrent a&nbsp;seint Marcel la ou&nbsp;il
estoit,&nbsp;si&nbsp;li cheïrent as&nbsp;piez tot em plorant
et&nbsp;si&nbsp;li distrent&nbsp;:&nbsp;"Hom
de&nbsp;Deu, aïde
nos&nbsp;!&nbsp;",&nbsp;s'aporterent le&nbsp;&nbsp;[ fol. 133a]&nbsp;cors del enfant,&nbsp;si le&nbsp;gieterent&nbsp;as piez del&nbsp;seint&nbsp;home a&nbsp;grant doleur
et&nbsp;a&nbsp;grant criee.&nbsp;Seinz&nbsp;Marceaus fu&nbsp;mout dolenz del pueple q'il veoit plorer,&nbsp;si conmença il meïsmes
a&nbsp;plorer et&nbsp;si&nbsp;dui deciple,&nbsp;et granz genz estoient assamblé&nbsp;o&nbsp;lui por veoir ceste
chose.&nbsp;Seinz Marceaus&nbsp;parla a&nbsp;eus
toz et&nbsp;si&nbsp;dist&nbsp;:&nbsp;"Vous&nbsp;toz qi&nbsp;ci estes
assamblez,&nbsp;aussi li crestien com
li&nbsp;paien,&nbsp;proiez&nbsp;nostre Signor Jesu&nbsp;Crist&nbsp;q'il degne cest enfant&nbsp;resusciter
par sa douceur et&nbsp;par sa misericorde."&nbsp;Il meïsmes
et&nbsp;si dui deciple &nbsp;et&nbsp;pou de crestiens&nbsp;qi iluec estoient&nbsp;comencierent lor&nbsp;orissons a&nbsp;feire,&nbsp;qe
Dex le resuscitast par lor proieres.&nbsp;Seinz
Marceaus comença s'orisson en tel&nbsp;maniere&nbsp;:&nbsp;"Beaus Sire
Dex qi&nbsp;par ton&nbsp;Fil et&nbsp;par&nbsp;ton seint Esperit
me feïs venir en&nbsp;ceste lointaine contree,&nbsp;je&nbsp;te proi
qe&nbsp;tu resuscites cest&nbsp;enfant,&nbsp;si qe tuit cil qi&nbsp;le verront
puissent&nbsp;par&nbsp;moi en&nbsp;Toi croire."&nbsp;Lors prist li
seinz hom&nbsp;tant solement la mein del enfant,&nbsp;si&nbsp;dist&nbsp;:&nbsp;"El &nbsp;non nostre
Signor Jesu&nbsp;Crist cui li Juif
crucefierent et&nbsp;au tierz jor resuscita de&nbsp;mort
a&nbsp;vie&nbsp;te&nbsp;comant je, enfes,&nbsp;&nbsp;qe tu lieves toz&nbsp;droiz seur tes piez et&nbsp;si&nbsp;di a&nbsp;cest pueple
et&nbsp;raconte qe&nbsp;tu as en&nbsp;infer veü."&nbsp;Et
meintenant se&nbsp;leva li&nbsp;enfes&nbsp;et&nbsp;qant il fu droiz en son estage,&nbsp;il se lessa cheoir as&nbsp;piez del&nbsp;seint home&nbsp;et&nbsp;puis&nbsp;li comença a&nbsp;dire et&nbsp;a&nbsp;crier&nbsp;:&nbsp;"Hom de&nbsp;Deu, baptize&nbsp;moi et&nbsp;si&nbsp;me
conferme del signe de&nbsp;seinte foi&nbsp;par&nbsp;coi&nbsp;je&nbsp;puisse
estre sauvez,&nbsp;car nus hom ne&nbsp;puet estre
saus,&nbsp;s'il n'a esté baptiziez
et&nbsp;regenerez en&nbsp;la seinte eve
de&nbsp;baptesme."&nbsp;Qant&nbsp;li&nbsp;enfes ot
ce&nbsp;dit,&nbsp;si recomença devant tot&nbsp;le&nbsp;pueple
a&nbsp;dire&nbsp;:&nbsp;"Dui angele, fait il,&nbsp;vindrent&nbsp;devant moi grant
aleüre la ou li deable&nbsp;m'emportoient&nbsp;et&nbsp;si&nbsp;distrent qe&nbsp;je&nbsp;seroie
resuscitez par&nbsp;la parole au beneüré&nbsp;seint
Marcel.&nbsp;En infer,&nbsp;fet il aprés, n'a&nbsp;nule mesure&nbsp;ne&nbsp;n'est nule fin de&nbsp;sa
grandeur ne de sa parfondece.&nbsp;Toz&nbsp;tens i&nbsp;est ploremenz sanz joie&nbsp;et&nbsp;amertume sanz doceur&nbsp;et&nbsp;teniebres
sanz lumiere et&nbsp;pleignement et&nbsp;criees&nbsp;et&nbsp;granz doleurs
et&nbsp;tristreces&nbsp;et&nbsp;froidures desmesurees&nbsp;et&nbsp;chaleurs
et&nbsp;grant feu oribles qi onqes ne&nbsp;faillent&nbsp;et&nbsp;morsures de serpenz&nbsp;et&nbsp;si grandes&nbsp;pueurs qe&nbsp;nule creature humeine ne
la&nbsp;&nbsp;[ fol. 133b]&nbsp;porroit sosfrir.&nbsp;La&nbsp;est porreture et&nbsp;misere&nbsp;et&nbsp;&nbsp;l'ivier qe onqes ne muerent.&nbsp;La sont li infernal chartrier.&nbsp;Ce sont
li&nbsp;deable qi&nbsp;sont lez&nbsp;et&nbsp;hisdeus et&nbsp;d'orrible figure qi&nbsp;ravissent les&nbsp;armes tantost com elles
issent hors des&nbsp;cors,&nbsp;si&nbsp;les tormentent par divers
tormenz&nbsp;et&nbsp;par cruielz paines.&nbsp;Et bien sachiez qu'il&nbsp;n'est nus si&nbsp;sages desoz la reondece
del ciel&nbsp;qi peüst conter ne dire les tres granz doleurs desmesurees
qi&nbsp;sont en infer."&nbsp;Dementieres qe li enfes disoit cez choses et&nbsp;autres, toz li pueples qi&nbsp;la estoit
assamblés comença a&nbsp;une voiz a&nbsp;crier
et&nbsp;a&nbsp;dire&nbsp;:&nbsp;"Il n'est
autres Dex qe&nbsp;cist cui cil hom Deu preesche et&nbsp;annonce&nbsp;!&nbsp;"&nbsp;Dont
s'en&nbsp;baptizierent en&nbsp;cel chastel&nbsp;qe homes qe femes qe
enfanz&nbsp;.iii.&nbsp;mile et&nbsp;.vi.&nbsp;cenz,&nbsp;si&nbsp;aporterent au seint&nbsp;home mout
de&nbsp;beaus dons&nbsp;et&nbsp;de&nbsp;riches,&nbsp;mes&nbsp;il n'en
vout nul reçoivre,&nbsp;ainz lor conmanda&nbsp;q'il les donassent as&nbsp;povres.&nbsp;Aprés ce s'en&nbsp;ala as synagogues ou leur ymages
et&nbsp;lor ydres&nbsp;estoient, si les debrisa
et&nbsp;detruist trestote.&nbsp;
De&nbsp;la s'en&nbsp;ala li seinz hom
a&nbsp;un chastel&nbsp;c'on&nbsp;apeloit Adagedonc.&nbsp;La avoient&nbsp;li paien
qi&nbsp;deceüz estoient par l'erreur del deable&nbsp;fet mout d'ydres et&nbsp;d'ymages&nbsp;q'il aoroient.&nbsp;Et qant il fu
entrez en la&nbsp;vile,&nbsp;il&nbsp;comença a&nbsp;anoncier le seinte
Euvangile as genz&nbsp;et&nbsp;si&nbsp;lor dist qe nuz ne puet entrer el regne des
cieus,&nbsp;se il n'est regenerez&nbsp;de&nbsp;l'eve del seint baptesme et&nbsp;del seint
Esperit&nbsp;en la remission de&nbsp;ses pechiez.&nbsp;Si&nbsp;com
il&nbsp;preechoit de&nbsp;cez choses et&nbsp;de&nbsp;pluiseurs autres,&nbsp;li prestre de&nbsp;la paiene loy i&nbsp;sorvindrent,&nbsp;si&nbsp;batirent molt durement le seint&nbsp;home et&nbsp;ceus&nbsp;qi ensamble o&nbsp;lui
estoient.&nbsp;Li&nbsp;seinz hom et&nbsp;si&nbsp;deciple qi o&nbsp;lui estoient
beneïssoient nostre Signor&nbsp;por qui non annoncier il&nbsp;estoient dignes de&nbsp;soffrir tieus&nbsp;choses.&nbsp;Et lors
sovint a&nbsp;seint Marceau
del&nbsp;amonestement seint Pere l'apostre qi&nbsp;dit&nbsp;li avoit&nbsp;:&nbsp;"S'il avient chose qe aucuns te&nbsp;fiere en la destre
joe,&nbsp;torne li l'autre.&nbsp;Et se&nbsp;aucuns te
despoulle,&nbsp;lai&nbsp;li aussi t'afubleüre.&nbsp;Et se
aucuns te cort seure por ocirre,&nbsp;abesse le col encontre l'espee."&nbsp;Por ce&nbsp;q'il li sou-&nbsp;[ fol. 133c]&nbsp;-vint&nbsp;de&nbsp;cest chose dementiés&nbsp;c'on&nbsp;le batoit&nbsp;griefment,&nbsp;il tendi les meins vers le ciel,&nbsp;si&nbsp;fist s'orisson
a&nbsp;nostre Signor&nbsp;et&nbsp;si&nbsp;dist&nbsp;:&nbsp;"Beaus Sire&nbsp;Dex, tu
ies li refuiemenz de&nbsp;la&nbsp;tribulation qi&nbsp;nos avirone,&nbsp;por
ce te prions nos&nbsp;qe
tu&nbsp;nos&nbsp;delivres de&nbsp;ceus qi&nbsp;nos tormentent."
Tantost&nbsp;com il&nbsp;ot ce&nbsp;dit,&nbsp;cil qi le batoient
devindrent&nbsp;avugle,&nbsp;si se pristrent par les meins&nbsp;et&nbsp;trest&nbsp;li&nbsp;uns l'autre,&nbsp;tant q'il vindrent a&nbsp;l'ymage&nbsp;d'un de lor dex qi&nbsp;Mercurius avoit
non,&nbsp;por&nbsp;ce&nbsp;q'il les conseillast&nbsp;et&nbsp;qu'il lor donast
respons,&nbsp;si&nbsp;com il soloit fere,&nbsp;mes li deables qi en l'ymage arrestoit estoit
si&nbsp;liiez de chaïnes ardanz par l'angele nostre Signor
qe il ne se&nbsp;pooit removoir ne&nbsp;a&nbsp;eus respondre si com&nbsp;il
soloit.&nbsp;Qant il virent ce, si&nbsp;furent
molt&nbsp;dolenz, si&nbsp;se tornerent de&nbsp;la
et&nbsp;alerent a&nbsp;une&nbsp;autre ydre en un autre leu.&nbsp;Qant il i&nbsp;furent venuz, il
distrent&nbsp;:&nbsp;"Nos dex est si corrociez q'il ne nos
vout respondre ne parler&nbsp;a&nbsp;nos&nbsp;et&nbsp;por ce somes a&nbsp;toi venuz qe&nbsp;tu nos&nbsp;enseignes
qe&nbsp;nos devons feire."&nbsp;Li&nbsp;deables qi&nbsp;dedenz l'ydre estoit lor respondi et&nbsp;si&nbsp;dist&nbsp;:&nbsp;"Vostre&nbsp;dex ne puet a&nbsp;vos doner respons,&nbsp;car li
angele Dé l'ont lié qi&nbsp;le tienent
et&nbsp;justicent."&nbsp;Dont&nbsp;vindrent li&nbsp;prestre qi
avugle estoient,&nbsp;si&nbsp;se&nbsp;partirent de&nbsp;la&nbsp;et&nbsp;alerent tant q'il vindrent&nbsp;a&nbsp;seint
Marcel,&nbsp;si&nbsp;li cheïrent as piez&nbsp;et&nbsp;si&nbsp;li&nbsp;priierent q'il&nbsp;lor encherchast peneance de&nbsp;ce&nbsp;q'il&nbsp;mesfet
li avoient.&nbsp;Li&nbsp;seinz hom fist s'orison&nbsp;a&nbsp;nostre Signor&nbsp;Jesu&nbsp;Crist&nbsp;si&nbsp;docement&nbsp;et&nbsp;de&nbsp;si&nbsp;bon&nbsp;cuer&nbsp;qe nostre Sires lor&nbsp;rendi
lor&nbsp;veües.&nbsp;Qant&nbsp;il furent ralumez,&nbsp;li seinz hom lor comanda&nbsp;q'il alassent a&nbsp;l'ymage Jupiter lor deu
et&nbsp;as&nbsp;autres ydres,
si&nbsp;les combrisassent totes et&nbsp;depeçassent.&nbsp;Et eus si firent
sanz demorance.&nbsp;Dont s'en baptizierent el&nbsp;non nostre Signor&nbsp;en ce chastel&nbsp;.ii.&nbsp;mile et&nbsp;.vi.&nbsp;cens qe
homes&nbsp;qe femes&nbsp;qi tuit furent tornez
a&nbsp;veraie&nbsp;creance et&nbsp;a&nbsp;veraie foi.&nbsp;
Uns hom pelerinz gisoit en&nbsp;la&nbsp;vile&nbsp;qi molt estoit de grant lignie
et&nbsp;riches d'or et&nbsp;d'argent et&nbsp;de granz possessions.&nbsp;Qant il
oï&nbsp;ce miracle raconter qi&nbsp;si&nbsp;granz estoit avenuz en la vile,&nbsp;il se fist&nbsp;porter au seint home&nbsp;et&nbsp;si&nbsp;li&nbsp;proia&nbsp;q'il le gue-&nbsp;[ fol. 133d]&nbsp;-resist de sa grant enfermeté.&nbsp;Li&nbsp;seinz hom&nbsp;prist la&nbsp;mein del
malade,&nbsp;si fist s'orisson a&nbsp;nostre
Signor&nbsp;et&nbsp;puis si dist
devant toz cels&nbsp;qi&nbsp;la estoient&nbsp;:&nbsp;"&nbsp;Je&nbsp;te comanç el non nostre&nbsp;Signor Jesu&nbsp;Crist cui li Juif crucefierent qe&nbsp;tu
te&nbsp;lieves toz droiz seur tez piez."&nbsp;Tantost&nbsp;se leva cil
et&nbsp;fu&nbsp;gueriz de&nbsp;sa grant enfermeté q'il
avoit lonc tens menee,&nbsp;si&nbsp;loa et&nbsp;gloirefia nostre
Signor et&nbsp;rendi graces.&nbsp;Au seint&nbsp;home vout doner grant
avoir,&nbsp;mes il n'en&nbsp;vout noient
reçoivre,&nbsp;einz le comanda&nbsp;tot&nbsp;a&nbsp;doner&nbsp;as&nbsp;povres.&nbsp;
Ensi remest li&nbsp;seinz hom en&nbsp;ce chastel tresqe&nbsp;atant qe nostre
Sires s'aparut a&nbsp;lui en avision, si&nbsp;li dist&nbsp;:&nbsp;"&nbsp;Va&nbsp;t'en a&nbsp;la cité de&nbsp;Lymoges sanz dotance&nbsp;et&nbsp;bien&nbsp;sacez&nbsp;qe&nbsp;i&nbsp;serai toz tens ensamble o&nbsp;toi&nbsp;et&nbsp;la&nbsp;te gloirefierai je
et&nbsp;essaucerai."&nbsp;A&nbsp;lendemein&nbsp;fist seinz Marceaus mander toz ceus qui&nbsp;baptiziez estoient en cel
chastel q'il venissent devant lui.&nbsp;Qant il i&nbsp;furent,&nbsp;il lor&nbsp;demostra la&nbsp;parole qe nostre&nbsp;Sires
li&nbsp;avoit dite&nbsp;et&nbsp;puis si&nbsp;prist congié a&nbsp;eus&nbsp;et&nbsp;si&nbsp;les comanda a&nbsp;nostre Signor qi garde en fust
et&nbsp;governeres.&nbsp;Lors s'en parti, si&nbsp;s'en&nbsp;ala a&nbsp;la cité
de&nbsp;Lymoges&nbsp;et&nbsp;si&nbsp;deciple ensamble
o&nbsp;lui.&nbsp;Qant&nbsp;il furent entrez en
la&nbsp;cité,&nbsp;il trestrent a&nbsp;ostel&nbsp;a&nbsp;la&nbsp;meson d'une gentil dame qi avoit non&nbsp;Suzanne&nbsp;et&nbsp;cele
dame n'avoit plus d'enfanz&nbsp;qe une seule
fille. Cele estoit apelee Valerie. En la&nbsp;meson cele dame&nbsp;jut seinz Marceaus la&nbsp;nuit ensamble
o&nbsp;lui si deciple.&nbsp;Et&nbsp;qant vint a&nbsp;lendemein,&nbsp;il
comença tot&nbsp;apertement a&nbsp;preechier&nbsp;le non nostre Signor&nbsp;et&nbsp;a&nbsp;feire pluiseurs beaus
miracles.&nbsp;
En la&nbsp;meson a&nbsp;cele dame qi&nbsp;Susane&nbsp;estoit apelee&nbsp;avoit un home qi&nbsp;dervez estoit et&nbsp;liiez
de&nbsp;chaïnes&nbsp;de&nbsp;fer&nbsp;ne
ne&nbsp;l'osoit nus desliier ne aproismier.&nbsp;Qant ele
oï&nbsp;parler et&nbsp;vit les hauz miracles qe seinz Marceaus fesoit,&nbsp;ele&nbsp;li proia&nbsp;mout
docement q'il sanast celui qi&nbsp;a&nbsp;sa meson estoit malades aussi com il fesoit les&nbsp;autres.&nbsp;Seinz Marceaus li&nbsp;respondi&nbsp;:&nbsp;"&nbsp;Dame,&nbsp;vos avez foi et&nbsp;creance,&nbsp;vos verroiz la&nbsp;gloire Deu et&nbsp;son
miracle."&nbsp;Lors ala la&nbsp;ou&nbsp;&nbsp;[ fol. 134a]&nbsp;li dervez estoit,&nbsp;si fist sor lui s'orisson et&nbsp;le signe de&nbsp;la&nbsp;seinte croiz.&nbsp;Et meintenant derrompi la chaine
et&nbsp;cil fu gueriz
et&nbsp;sanez&nbsp;et&nbsp;revint&nbsp;a&nbsp;droite memoire.&nbsp;Qant
la haute dame qi&nbsp;Susane estoit apelee
vit cest miracle, elle&nbsp;cheï au seint
home as&nbsp;piez et&nbsp;si&nbsp;li&nbsp;proia q'ele&nbsp;fust
molt hastivement baptizie.&nbsp;Dont le&nbsp;baptiza seinz
Marceaus&nbsp;et&nbsp;li et&nbsp;sa fille qi avoit&nbsp;non Valerie&nbsp;et&nbsp;si&nbsp;proia por eles
a&nbsp;nostre Signor&nbsp;q'Il les lessast pleinement
perseverer en ses&nbsp;comandemenz et&nbsp;Il si
fist,&nbsp;car puis furent&nbsp;eles ambesdeus del seint Esperit
replenies.&nbsp;Qant eles furent baptiziez,&nbsp;tuit cil qi&nbsp;en&nbsp;la
meson estoient se baptizierent aussint&nbsp;li haut come li bas,&nbsp;si
en&nbsp;i&nbsp;ot&nbsp;.vi.&nbsp;cenz﻿&nbsp;par&nbsp;nombre.&nbsp;
Aprés ce s'en ala seinz
Marceaus&nbsp;et&nbsp;si deciple au theatre,&nbsp;ce est
la place&nbsp;ou li paien s'assembloient,&nbsp;por&nbsp;preechier et&nbsp;anoncier l'evangile del regne Deu.&nbsp;Qant li prestre
de&nbsp;la&nbsp;mauvese loy les oïrent&nbsp;parler de&nbsp;tieus choses qi
contre lor loy estoient,&nbsp;il en furent mout
dolenz,&nbsp;si&nbsp;les pristrent&nbsp;et&nbsp;baptirent mout
cruelment&nbsp;et&nbsp;puis
les&nbsp;mistrent en&nbsp;prisson en&nbsp;une chartre.&nbsp;Qant&nbsp;vint lendemein
a&nbsp;droite ore de&nbsp;tierce,&nbsp;seinz&nbsp;Marceaus fist s'orisson
a&nbsp;nostre Signor et&nbsp;si&nbsp;dist&nbsp;:&nbsp;"&nbsp;Beaus Sire Dex,&nbsp;Jesu&nbsp;Criz
qi&nbsp;es&nbsp;lumiere﻿&nbsp;parmenable,&nbsp;donez nos
clarté&nbsp;et&nbsp;lumiere el regne qi&nbsp;ja&nbsp;ne prendra fin,&nbsp;si qe cil qi&nbsp;sont fil&nbsp;de&nbsp;teniebres qi&nbsp;nos ont mis en&nbsp;ceste
oscure&nbsp;chartre,&nbsp;por ce qe nos annonçons ton seintisme non, ne s'en&nbsp;puissent de&nbsp;nos esleecier&nbsp;ne&nbsp;avoir
joie."&nbsp;Tantost com il ot ice dit,&nbsp;une&nbsp;granz clartez
resplendi en la&nbsp;chartre,&nbsp;aussi&nbsp;come se&nbsp;la resplendeur del soleil
i&nbsp;fust venue,&nbsp;et totes les chaines dont il&nbsp;erent enchaenez&nbsp;derrompirent&nbsp;et&nbsp;li&nbsp;huis de&nbsp;la&nbsp;chartre
ovrirent&nbsp;et&nbsp;tuit
li&nbsp;home qi&nbsp;les guetoient cheïrent a&nbsp;lor
piez,&nbsp;si&nbsp;proierent le seint home&nbsp;q'il les
baptizast.&nbsp;Et par tote la cité fu terre&nbsp;meüte
et&nbsp;granz crolles et&nbsp;effoudre
et&nbsp;tonoire&nbsp;et&nbsp;esparz si granz par tout l'air&nbsp;qe&nbsp;li&nbsp;paien&nbsp;s'enfoïrent as temples de&nbsp;lor ydres,&nbsp;por
ce&nbsp;q'il i&nbsp;cuidoient estre
sauvé&nbsp;et&nbsp;avoir garantise.&nbsp;Li&nbsp;prestre qi&nbsp;batirent et&nbsp;ferirent&nbsp;seint&nbsp;Marcel&nbsp;et&nbsp;ses deciples furent ocis del
coup&nbsp;&nbsp;[ fol. 134b]&nbsp;d'un tonoire,&nbsp;car Dex&nbsp;ne voloit&nbsp;mie q'il&nbsp;ne&nbsp;le comperassent.&nbsp;Dont vindrent
tuit cil&nbsp;de&nbsp;la&nbsp;cité qi&nbsp;grant poor avoient a&nbsp;la
chartre,&nbsp;si mistrent fors les seinz homes,&nbsp;si&nbsp;se lessierent cheoir as piez seint Marcel&nbsp;
et&nbsp;si&nbsp;li&nbsp;distrent&nbsp;:&nbsp;"&nbsp;Seinz hom, se tu&nbsp;resuscites el&nbsp;non&nbsp;Jesu&nbsp;Criz ceus qi ci&nbsp;sont morz,&nbsp;nos croirons&nbsp;veraiement
en&nbsp;Lui sanz doutance."&nbsp;Dont&nbsp;tendi seinz Marceaus ses meinz&nbsp;vers le&nbsp;ciel et&nbsp;si&nbsp;dist&nbsp;:&nbsp;"&nbsp;Beaus Sire&nbsp;Dex qi&nbsp;deïs&nbsp;qe&nbsp;qi&nbsp;auroit autant de&nbsp;foi com un seul
grein&nbsp;de&nbsp;senvé,&nbsp;s'il deïst a&nbsp;une montaigne q'ele&nbsp;trespassast&nbsp;d'un seul leu en&nbsp;autre, q'ele&nbsp;trespasseroit,&nbsp;beaus Sire, nostre foiz est&nbsp;tele
qe nos ice bien creons,&nbsp;comande,
se&nbsp;il&nbsp;te vient a&nbsp;plesir par&nbsp;ta grant misericorde,&nbsp;qe cist soient resuscitez
par&nbsp;les meins de&nbsp;tes seinz angeles."&nbsp;Et qant il&nbsp;ot ce
dit,&nbsp;il&nbsp;ala a&nbsp;toz ceus qi&nbsp;la gisoient morz, si&nbsp;lor dist&nbsp;:&nbsp;"&nbsp;Je&nbsp;vos comanç el non nostre Signor Jesu&nbsp;Crist qui li&nbsp;Juif crucefierent&nbsp;et&nbsp;au tierz&nbsp;jor
resuscita de&nbsp;mort a&nbsp;vie qe&nbsp;vos vos levez&nbsp;et&nbsp;a&nbsp;cest pueple qi&nbsp;ici&nbsp;est assamblez
dites et&nbsp;ensigniez ce q'il doivent
fere."&nbsp;Meintenant se leverent cil tot droiz tot en estant&nbsp;et&nbsp;puis
si&nbsp;se lessierent cheoir as&nbsp;piez&nbsp;des seinz homes et&nbsp;si
distrent&nbsp;:&nbsp;"Nous pechames
en&nbsp;vos par ce qe nos ne&nbsp;savions que&nbsp;nos
fesions."&nbsp;Si&nbsp;com il&nbsp;disoient ce, toz li&nbsp;pueples
qi&nbsp;la estoit assemblez et&nbsp;meesmement li&nbsp;dui prestre
qi&nbsp;la&nbsp;estoient resuscité&nbsp;dont li uns&nbsp;avoit non Aureliens&nbsp;et&nbsp;li&nbsp;autres Andrius,&nbsp;si comencierent a&nbsp;escrier&nbsp;a&nbsp;une voiz et&nbsp;a&nbsp;dire&nbsp;:&nbsp;"&nbsp;Il n'est autres
Dex&nbsp;en&nbsp;ciel ne en&nbsp;terre qe Cil qi cis seinz hom&nbsp;preeche et&nbsp;anonce."&nbsp;Einsi passa ce&nbsp;jor et&nbsp;la&nbsp;nuit tote tresq'a
lendemein.&nbsp;Dont conmanda seinz
Marceaus a&nbsp;tot le&nbsp;pueple granz&nbsp;et&nbsp;petiz q'il devant lui s'assemblassent&nbsp;et&nbsp;eus si firent&nbsp;et il les sermona et&nbsp;mostra la voie de vie
parmenable.&nbsp;Et aprés&nbsp;ce en baptiza bien&nbsp;.xx.&nbsp;mile el non del&nbsp;Pere et&nbsp;del Fil et&nbsp;del seint
Esperit,&nbsp;si come l'escriture raconte.&nbsp;&nbsp;
Aprés ce qe ensi fu&nbsp;fet,&nbsp;il
prist&nbsp;tot le&nbsp;pueple qi baptiziez estoit,&nbsp;&nbsp;[ fol. 134c]&nbsp;si&nbsp;s'en ala au&nbsp;temple, si i&nbsp;trova&nbsp;l'ymage&nbsp;de&nbsp;Jupiter&nbsp;et&nbsp;de Mercurie&nbsp;et&nbsp;de&nbsp;Dyane&nbsp;et&nbsp;de&nbsp;Venus.&nbsp;Celes fist il totes defroiscier
et&nbsp;destruire&nbsp;et&nbsp;le temple depecier et&nbsp;abatre.&nbsp;Et puis&nbsp;si
fist fere une mout bele eglisse en l'oneur&nbsp;seint Estievene le premerein martyr
aprés&nbsp;nostre Signor.&nbsp;Aprés ce la bone dame seinte&nbsp;Susanne se&nbsp;departi de&nbsp;cest
siecle,&nbsp;si fu enfoïe&nbsp;et&nbsp;ensevelie par les meins seint Marceau&nbsp;et&nbsp;l'ame de&nbsp;li
emporterent seinz angeles en&nbsp;la compaignie nostre Signor.&nbsp;Et bien
saciés,&nbsp;vos qi ci m'oez et&nbsp;entendez, qe la bone dame dona au seint home mout de riches&nbsp;dons d'or et&nbsp;d'argent et&nbsp;de granz
possessions&nbsp;de terres et&nbsp;de vignes&nbsp;et&nbsp;si&nbsp;li dona mout de&nbsp;serz.&nbsp;Tot ce fist ele
por&nbsp;ce qe, qant il fust trespassés
de&nbsp;ceste vie, q'il fust
serviz d'eus dignemnent,&nbsp;si com droiz estoit.&nbsp;Qant la haute dame fu trespassee de cest siecle, si come&nbsp;je vos ai&nbsp;dit,&nbsp;sa tres boneeüree
fille qi Valerie estoit apelee&nbsp;vint a&nbsp;seint
Marcel, si&nbsp;s'otroia
a&nbsp;lui&nbsp;et&nbsp;dist q'ele voudroit toz
les&nbsp;jorz de&nbsp;sa vie&nbsp;parmanoir en&nbsp;virginité, des&nbsp;ore mes en&nbsp;avant&nbsp;ne ne prendroit mie&nbsp;celui qi&nbsp;l'avoit plevie
et&nbsp;juree a&nbsp;avoir en&nbsp;mariage.&nbsp;Et ce estoit uns dux qi
Estienes&nbsp;estoit apelez
et&nbsp;tote la&nbsp;terre tenoit de&nbsp;la riviere del&nbsp;Rosne tresq'a
Loire,&nbsp;et&nbsp;si com
cez&nbsp;.ii.&nbsp;rivieres porportoient jusq'a la&nbsp;mer,&nbsp;et&nbsp;&nbsp;tenoit tot le regne d'Aqitaine&nbsp; et&nbsp;de
Gascogne&nbsp;et&nbsp;de Navare tresq'as porz d'Aspre,&nbsp;et&nbsp;avoit la&nbsp;poesté
d'aval&nbsp;et&nbsp;d'amont
tresqe&nbsp;as&nbsp;mons d'Espire.&nbsp;
La seinte damoisele qi&nbsp;voloit garder
ce&nbsp;q'ele avoit voé&nbsp;aloit chascun jor au sermon del seint home&nbsp;por oïr
et&nbsp;por retenir les seintes paroles&nbsp;et&nbsp;si&nbsp;estoit raemplie del seint Esperit qe ele
estoit&nbsp;nuit et&nbsp;jor en&nbsp;orissons
et&nbsp;en&nbsp;veilles et&nbsp;en geunes&nbsp;et&nbsp;bien demostroit par&nbsp;totes bones
oevres&nbsp;q'ele voloit de&nbsp;cuer&nbsp;et&nbsp;de
cors estre virgene&nbsp;toz les jorz de&nbsp;sa vie.&nbsp;Qant ele
oï&nbsp;cez noveles qe Estienes li
dux qi ses barons devoit&nbsp;estre&nbsp;venoit
a&nbsp;la&nbsp;cité,&nbsp;ele sot bien q'il se corroceroit
et&nbsp;serroit mout dolenz de&nbsp;ce qe ele avoit voé q'ele parmanroit virge,&nbsp;si&nbsp;prist&nbsp;totes ses
richesces, si&nbsp;les dona as
povres,&nbsp;car&nbsp;&nbsp;[ fol. 134d]&nbsp;ele avoit oï&nbsp;seint Marceau preeschier&nbsp;que&nbsp;uns jovenceaus avoit a&nbsp;nostre Signor
demandé q'il feroit por avoir ﻿parmenable
vie&nbsp;et nostre Sires li&nbsp;dist q'il&nbsp;n'oceïst nului ne ne bleçast&nbsp;ne ne portast faus tesmoignage.&nbsp;Li
jovenceaus&nbsp;dist qe de tout ce s'estoit il bien
gardez toz les&nbsp;jorz de&nbsp;sa&nbsp;vie.&nbsp;Nostre Sires respondi s'il voloit&nbsp;estre parfez,&nbsp;dont vendist tot ce q'il eüst,&nbsp;si&nbsp;le&nbsp;departeïst
et&nbsp;donast por Deu a&nbsp;povres,&nbsp;si en aqerroit
tresor el&nbsp;ciel&nbsp;et&nbsp;si&nbsp;l'ensivroit.&nbsp;Cel preeschement entendi la glorieuse virge
seinte
Valerie&nbsp;et&nbsp;si&nbsp;l'aempli
bien,&nbsp;car quanq'ele avoit en&nbsp;ses tresors et&nbsp;q'ele pot avoir si com d'or et&nbsp;d'argent et&nbsp;de&nbsp;pierres precieuses
et&nbsp;de&nbsp;vesteüres&nbsp;departi ele tout et&nbsp;dona as
povres.&nbsp;
Quant tot ce fu&nbsp;fet,&nbsp;li&nbsp;dux qi&nbsp;ses
barons&nbsp;devoit estre vint en la cité.&nbsp;Il
coumada&nbsp;a&nbsp;lui venir la&nbsp;damoisele&nbsp;q'il
devoit&nbsp;avoir a&nbsp;espose.&nbsp;Et qant ele i&nbsp;fu
venue,&nbsp;il sot&nbsp;bien et&nbsp;prova&nbsp;a&nbsp;certes par
li et&nbsp;par pluseurs autres q'il n'en
auroit mie en mariage,&nbsp;si&nbsp;en&nbsp;ot molt grant doel et&nbsp;molt
grant ire&nbsp;et&nbsp;&nbsp;si&nbsp;dervez&nbsp;en&nbsp;devint q'il&nbsp;ne vout ﻿parler a&nbsp;li&nbsp;longement,&nbsp;einz
comanda q'ele fust fors menee&nbsp;de&nbsp;la cité&nbsp;
et&nbsp;decolee.&nbsp;Si com l'en enmenoit la&nbsp;damoisele por decoler,&nbsp;ele&nbsp;parla et&nbsp;si&nbsp;dist au&nbsp;tyrant&nbsp;:&nbsp;"Chetis, tu morras en&nbsp;ceste
nuit.&nbsp;Qi porra sosfrir les males aventures qi&nbsp;te&nbsp;sont
appareillies&nbsp;?&nbsp;"&nbsp;Qant ele ot ce dit, si&nbsp;tendi ses&nbsp;meins&nbsp;vers le
ciel,&nbsp;si fist s'orison en ceste maniere&nbsp;:&nbsp;"Beaus Sire Dex,&nbsp;je&nbsp;te comanç m'ame,&nbsp;car
por&nbsp;ce me meine l'en decoler qe je t'aime.&nbsp;Beaus&nbsp;Sire, avirone
moi de ta seinte grace&nbsp;et&nbsp;si&nbsp;envoie&nbsp;en&nbsp;m'aïde tes seinz angeles, qe li&nbsp;deables
ne&nbsp;puisse m'arme aproismier, qant ele istera&nbsp;de&nbsp;mon cors.&nbsp;Et&nbsp;por ce&nbsp;ne
voel je mie terrien baron prendre qe je ne fusse fors close de&nbsp;ta chambre&nbsp;et&nbsp;qe&nbsp;je ne perdisse la foi de&nbsp;ma
virginité&nbsp;qe je t'avoie
promise,&nbsp;por ce me meine l'en decoler, qe&nbsp;je aime miuz a&nbsp;morir&nbsp;qe estre departie&nbsp;de&nbsp;ta&nbsp;seinte foi
et&nbsp;desevree."&nbsp;Si com&nbsp;ele disoit&nbsp;ce, la&nbsp;voiz del&nbsp;ciel fu oïe qi&nbsp;dist&nbsp;:&nbsp;"Valerie, n'aies&nbsp;nule
poor,&nbsp;car li angele nostre Signor t'atendent
qi&nbsp;te&nbsp;porteront en&nbsp;la&nbsp;clarté qi&nbsp;ja&nbsp;nul
jor&nbsp;ne&nbsp;sera oscure."&nbsp;Dont fu lie la&nbsp;glorieuse
virge,&nbsp;si&nbsp;regarda&nbsp;vers le ciel
et&nbsp;si&nbsp;dist&nbsp;:&nbsp;"&nbsp;Beaus
Sire&nbsp;&nbsp;[ fol. 135a]&nbsp;Dex,&nbsp;je te&nbsp;comanç mon&nbsp;esperit en&nbsp;tes seintes&nbsp;meins."&nbsp;Et lors estendi elle&nbsp;le&nbsp;col et&nbsp;cil&nbsp;qi&nbsp;la devoit&nbsp;decoler&nbsp;li
trencha a&nbsp;un seul coup&nbsp;le chief.&nbsp;Et li&nbsp;crestien et&nbsp;Sarrazin qi&nbsp;la estoient assamblez&nbsp;virent
l'ame de li, qant ele issi de&nbsp;son cors, ausi&nbsp;clere come un
rai&nbsp;de&nbsp;soleil&nbsp;et&nbsp;si
virent les angeles qi&nbsp;l'emporterent&nbsp;vers le ciel et&nbsp;tout chantant
et&nbsp;disant&nbsp;:&nbsp;"&nbsp;Valerie, martyre Jesu&nbsp;Crist, tu&nbsp;es
beneüree,&nbsp;car tu&nbsp;as gardez les conmandemenz&nbsp;nostre
Signor&nbsp;et&nbsp;tu en seras en
parmenable&nbsp;lumiere devant lui&nbsp;qi&nbsp;ja&nbsp;ne prendra fin."&nbsp;
Quant ce oï&nbsp;li escuiers Estienon qi decolee l'avoit,&nbsp;il corut molt
hastivement&nbsp;au&nbsp;duc&nbsp;et&nbsp;si&nbsp;li dist et&nbsp;conta tot ce q'il&nbsp;avoit oï&nbsp;et&nbsp;veü.&nbsp;Et qant il ot sa
parole finee,&nbsp;il li&nbsp;dist encore qe&nbsp;la
seinte virge&nbsp;li avoit dit,&nbsp;si&nbsp;com il l'amenoit
decoler,&nbsp;q'il morroit encore anuit.&nbsp;Et tantost com il
ot ce dit, il cheï&nbsp;morz as piez del
duc.&nbsp;Qant li&nbsp;duz le&nbsp;vit, il
ot&nbsp;grant poor&nbsp;et&nbsp;tuit cil
qi&nbsp;le&nbsp;virent et&nbsp;qi&nbsp;ensamble o&nbsp;lui estoient.&nbsp;Lors
vesti li duz une&nbsp;heire&nbsp;et&nbsp;si&nbsp;proia&nbsp;qe l'en feïst
seint Marcel a&nbsp;lui venir.&nbsp;Qant il
i&nbsp;fu venuz,&nbsp;li&nbsp;duz se lesça cheoir
a&nbsp;ses&nbsp;piez&nbsp;et&nbsp;si&nbsp;li comença&nbsp;a&nbsp;dire tot
em&nbsp;plorant&nbsp;:&nbsp;"&nbsp;Seintismes
hom,&nbsp;je&nbsp;ai&nbsp;pechiet qi ai&nbsp;fait
espandre le&nbsp;juste sanc,&nbsp;mes je te proi qe tu resuscites
cest&nbsp;mien escuier&nbsp;et&nbsp;si&nbsp;me fei croire en&nbsp;ton Deu."&nbsp;Seinz&nbsp;Marceaus
li&nbsp;respondi&nbsp;:&nbsp;"&nbsp;Se&nbsp;tu vius veraiement&nbsp;de&nbsp;ton cuer croire en&nbsp;Deu nostre Signor,&nbsp;je le resusciterei."&nbsp;Lors apela seinz
Marceaus&nbsp;devant&nbsp;lui tot le&nbsp;pueple des crestiens&nbsp;et&nbsp;si parla
en&nbsp;tel&nbsp;maniere a&nbsp;eus&nbsp;:&nbsp;"&nbsp;Proions tuit ensamble nostre&nbsp;Signor q'il
comande par sa seinte misericorde&nbsp;qe&nbsp;cil hom soit resuscitez a&nbsp;vie."&nbsp;Lors se teürent&nbsp;tuit
et&nbsp;si&nbsp;firent silence,&nbsp;si distrent lor proieres.&nbsp;Et
seinz Marceaus li&nbsp;beneoiz confessor
dist&nbsp;:&nbsp;"&nbsp;Beaus Sire Dex,&nbsp;Peres toz puissanz qi
venis&nbsp;el&nbsp;monde&nbsp;por les homes qi en
tenebres estoient ramener a&nbsp;la lumiere de&nbsp;verité,&nbsp;nos
deprions ta&nbsp;grant gloire qe tu resuscites cest&nbsp;home,&nbsp;si qe totes
les genz conoissent qe tu&nbsp;ies vrais Dex&nbsp;et&nbsp;sires sor tote
creature."&nbsp;Qant&nbsp;il&nbsp;ot ice dit,&nbsp;il ala au cors qi&nbsp;la
gisoit morz, si&nbsp;le&nbsp;prist
par&nbsp;la&nbsp;mein et&nbsp;si dist&nbsp;:&nbsp;"Nostre Sires, li toz&nbsp;puissanz cui
li juif crucefierent et&nbsp;qi au&nbsp;tierz&nbsp;jor resuscita&nbsp;de&nbsp;mort a&nbsp;vie,&nbsp;te&nbsp;puist resusciter.&nbsp;[ fol. 135b]&nbsp;En son seintisme non te comant je&nbsp;que&nbsp;tu relieves sus toz drois seur&nbsp;tes piez
et&nbsp;si&nbsp;parole.&nbsp;"Meintenant se&nbsp;leva
cil qi&nbsp;morz gisoit,&nbsp;si se lessa cheoir as piez del seint home
et&nbsp;si&nbsp;dist&nbsp;:&nbsp;"O&nbsp;tu beneürez confessor
Jesu&nbsp;Crist,&nbsp;j'ai&nbsp;pechié qi ocis la damoisele Valerie,&nbsp;mes
je te&nbsp;proi qe tu me doinses le baptesme de seinte penitance&nbsp;par coi je puisse avoir
pardon&nbsp;et&nbsp;indulgense."&nbsp;Qant li duz Estienes&nbsp;vit ce&nbsp;miracle,&nbsp;il se mist as&nbsp;piez de&nbsp;seint Marcel&nbsp;et&nbsp;si&nbsp;li proia mout docement q'il li
feïst pardon&nbsp;et&nbsp;remission de&nbsp;toz ses pechiez et&nbsp;des felonies&nbsp;q'il avoit
fetes.&nbsp;Et li seinz hom li charga peneance por la&nbsp;mort a&nbsp;la seinte
virge,&nbsp;tele&nbsp;q'il&nbsp;le&nbsp;baptiza
et&nbsp;toz ses contes et&nbsp;ses duz et&nbsp;totes&nbsp;ses genz
et&nbsp;toz li&nbsp;pueples de&nbsp;la cité,
homes et&nbsp;&nbsp;femes,&nbsp;si&nbsp;en i&nbsp;ot par nombre&nbsp;.xv.&nbsp;mile.&nbsp;Et&nbsp;li&nbsp;duz dona meint beaus dons d'or
et&nbsp;d'argent&nbsp;au seint home,&nbsp;por&nbsp;ce
q'il en feïst fere beles&nbsp;eglisses en l'oneur Deu,&nbsp;et&nbsp;chastiaus
et&nbsp;vignes&nbsp;et&nbsp;terres&nbsp;et&nbsp;quanq'il ot en la&nbsp;contree
de&nbsp;Limoges&nbsp;le dona au&nbsp;seint por enrichir les eglisses q'il&nbsp;feroit et&nbsp;por metre clers
qi a&nbsp;nostre Signor&nbsp;feroient le service.&nbsp;Et aprés
si&nbsp;comanda li&nbsp;duz a&nbsp;faire un ospital por l'amor a&nbsp;la glorieuse virge Valerie&nbsp;et&nbsp;si mist bones rentes assises&nbsp;por doner chascun
jor a&nbsp;mengier a&nbsp;.iii.&nbsp;cenz&nbsp;povres.&nbsp;Et un autre ospital fist il
encore&nbsp;por l'amor seint
Marceau&nbsp;ou&nbsp;il a&nbsp;.xv.&nbsp;garisons
por&nbsp;herbergier&nbsp;et&nbsp;por doner
a&nbsp;mengier&nbsp;as povres qi&nbsp;i&nbsp;vendroient,&nbsp;se&nbsp;plus
de&nbsp;.xv.&nbsp;cenz&nbsp;n'en
i&nbsp;venoient.&nbsp;Aprés ce proia li duz a&nbsp;seint&nbsp;Marcel qe, qant l'ame li seroit del&nbsp;cors issue,&nbsp;q'il lessast fere sa&nbsp;sepouture joste la
seue.&nbsp;Li&nbsp;seinz hom li otroia por ce q'il l'amoit mout,&nbsp;car&nbsp;il le&nbsp;veoit retorné a&nbsp;seinte foi de&nbsp;la mauveise creance ou il avoit esté.&nbsp;
Aprés ce fist li duz une&nbsp;molt
bele&nbsp;eglisse seur la tombe seinte
Valerie, la glorieuse
martyre&nbsp;et&nbsp;si&nbsp;la
fist&nbsp;aorner de&nbsp;toz precieus aornemenz.&nbsp;Qant tot&nbsp;ce fu&nbsp;fet, aventure avint&nbsp;qe&nbsp;li empereres de&nbsp;Rome envoioit ses lettres et&nbsp;trametoit
par&nbsp;bons messages a&nbsp;Estiene le
prince de France&nbsp;et&nbsp;si&nbsp;li
mandoit et&nbsp;comandoit q'il venist
en&nbsp;Lombardie atout&nbsp;.iiii.&nbsp;legions
de&nbsp;chevaliers&nbsp;&nbsp;[ fol. 135c]&nbsp;et d'omes hardiz em&nbsp;bataille et si i&nbsp;venissent&nbsp;si&nbsp;garniz de&nbsp;viandes et&nbsp;d'autres choses qe nus&nbsp;n'i eüst besoing ne
sosfrete&nbsp;ne mestier de&nbsp;corre&nbsp;en
proie&nbsp;et&nbsp;si
i&nbsp;demoerroient&nbsp;.vi.&nbsp;mois entierz&nbsp;en son service.&nbsp;Encore comanda li
empereres&nbsp;qe nus n'i venist, tant fust ne bas ne hauz&nbsp;ne riches ne povres,&nbsp;s'il toloit a&nbsp;autrui riens&nbsp;nule ne&nbsp;ne coroit en fuerre, n'i&nbsp;leiroit autre&nbsp;membre
qe la&nbsp;teste.&nbsp;Qant li duz Estienes
oï&nbsp;cez lettres et&nbsp;le comandement l'empereor,&nbsp;il&nbsp;assembla sa&nbsp;gent et&nbsp;sa
chevalerie,&nbsp;si s'en ala&nbsp;en Lombardie,&nbsp;tout einsi atorné come
Noirons li&nbsp;empereres li avoit
dit et&nbsp;comandé.&nbsp;Qant il vint a&nbsp;lui, il le servi tresq'au
terme&nbsp;qi devisez estoit es lettres et&nbsp;puis
demanda&nbsp;congié a&nbsp;l'empereor de&nbsp;raler ensamble
o&nbsp;sa&nbsp;grant gent en&nbsp;sa contree.&nbsp;Qant li empereres&nbsp;li ot
doné molt amiablement,&nbsp;il vint a&nbsp;tot&nbsp;son pueple qi ensamble
o&nbsp;lui estoient, si dist&nbsp;:&nbsp;"&nbsp;Alons tuit ensamble a&nbsp;monsigneur seint&nbsp;Pere,
le&nbsp;prince des apostles, si prendrons
sa&nbsp;beneïçon,&nbsp;si qe&nbsp;nos puissons avoir
remissions de&nbsp;nos pechiez."&nbsp;Tuit cil qi ensamble&nbsp;o&nbsp;le duc
Estiene estoient avoient receü
baptesme de&nbsp;seint Marcel&nbsp;et&nbsp;creoient en nostre&nbsp;Signor solonc
la&nbsp;loy crestiene,&nbsp;por&nbsp;ce lor plot&nbsp;mout la parole qe li&nbsp;duz&nbsp;avoit dite.&nbsp;
Lors s'en alerent tuit
ensamble&nbsp;o&nbsp;le duc&nbsp;Estiene tant
q'il vindrent&nbsp;en la cité de Rome,
si&nbsp;troverent&nbsp;le seint apostre en&nbsp;une place ou
il&nbsp;preechoit&nbsp;et&nbsp;anonçoit la seinte Euvangile
et&nbsp;la loy nostre Signor a&nbsp;mout granz torbes de&nbsp;genz
qi&nbsp;devant lui estoient assamblez.&nbsp;Qant li&nbsp;duz le
vit,&nbsp;il se deschauça et&nbsp;tuit cil qi ensamble o&nbsp;lui
estoient venuz aussi,&nbsp;si&nbsp;s'en&nbsp;alerent
molt humlement a&nbsp;lui&nbsp;et&nbsp;si&nbsp;se lessierent cheoir a&nbsp;ses piez par bones pensees.&nbsp;Qant seinz
Peres&nbsp; vit&nbsp;si&nbsp;beau pueple,&nbsp;il parla et&nbsp;si&nbsp;dist&nbsp;:&nbsp;"&nbsp;Dont venistes voz cha et&nbsp;de
qel&nbsp;contree&nbsp;?&nbsp;"&nbsp;Li&nbsp;duz respondi : "Nos venimes cha&nbsp;de&nbsp;la terre
de France&nbsp;et&nbsp;si somes de seinte foi&nbsp;et&nbsp;de&nbsp;seinte
parole enluminé&nbsp;par&nbsp;seint
Marcel".&nbsp;Li apostres dit : "Coment estes vos enluminez&nbsp;?&nbsp;"&nbsp;Li
duz respondi&nbsp;:&nbsp;"Nos somes
ensigniez&nbsp;de&nbsp;la seinte Euvangile nostre Signor&nbsp;et&nbsp;bap-&nbsp;[ fol. 135d]&nbsp;-tiziez en la&nbsp;remission de&nbsp;nos pechiez."&nbsp;Qant&nbsp;ce
oï&nbsp;seinz Peres, il beneï&nbsp;et&nbsp;rendi graces a&nbsp;nostre
Signor, si dist&nbsp;:&nbsp;"Beaus sire Dex,&nbsp;je&nbsp;te
proi&nbsp;qe tu soiez ses aidierres et&nbsp;ses conseillieres,&nbsp;car por ton seintime non essaucier est&nbsp;il&nbsp;alez en estranges contrees
et&nbsp;lontaignes&nbsp;et&nbsp;si a&nbsp;sosfert meintes tribulations por obeïr&nbsp;a&nbsp;tes comandemenz et&nbsp;por fere
ta volenté.&nbsp;Por&nbsp;toi a&nbsp;il esté enchaïnés
et&nbsp;mis em&nbsp;prisson&nbsp;et&nbsp;&nbsp;batuz si cruelment qe sa&nbsp;char en a&nbsp;esté
meintes foiz desciree et&nbsp;route.&nbsp;Beaus Sire, done&nbsp;lui ta beneïçon et&nbsp;ta grace
qi ensamble o&nbsp;lui puist parmanoir sanz fin."&nbsp;
Quant seinz Peres ot ceste
orisson&nbsp;definee,&nbsp;il se torna vers le duc,&nbsp;si li demanda coment li&nbsp;seintismes hom se
meintenoit en la terre de&nbsp;France.&nbsp;Et li duz li respondi q'il avoit pluiseurs&nbsp;morz resuscitez el non nostre Signor
Jesu&nbsp;Crist&nbsp;et&nbsp;quanq'il demandoit
a&nbsp;Deu avoit il&nbsp;sanz atargier.&nbsp;Qant li duz Estienes ot ce&nbsp;dit,&nbsp;il se lessa
cheoir as&nbsp;piez del seint home&nbsp;l'apostre nostre
Signor, si li&nbsp;proia merci
et&nbsp;pardon&nbsp;et&nbsp;q'il&nbsp;l'asousist de la mort Valerie&nbsp;la glorieuse virge.&nbsp;Dont le&nbsp;regarda seinz&nbsp;Peres,
si&nbsp;vit alumé le viaire et&nbsp;les lermes&nbsp;qi&nbsp;li
descendoient de&nbsp;la fonteine des euz contreval la face,&nbsp;si en ot
pitié&nbsp;et&nbsp;misericorde,&nbsp;si l'assoust de&nbsp;ses meffez.&nbsp;Tantost com
li&nbsp;dux fu assouz,&nbsp;si&nbsp;fist aporter a&nbsp;seint Pere&nbsp;.cc.&nbsp;livres d'or qe Noirons li avoit donez&nbsp;li empereres de&nbsp;Rome,&nbsp;mes li&nbsp;seinz apostres n'en vout noient
prendre,&nbsp;einz comanda au&nbsp;duc q'il les donast
a&nbsp;seint Marcel qi en feroit feire beles eglisses ou departiroit as povres.&nbsp;Dont prist li&nbsp;duz la&nbsp;beneïçon de seint
Pere l'apostre&nbsp;et&nbsp;toz li pueples&nbsp;qi ensamble o&nbsp;lui
estoit,&nbsp;si se partirent&nbsp;de&nbsp;la cité de Rome&nbsp;et&nbsp;se&nbsp;mistrent a&nbsp;la voie&nbsp;vers lor
contrees.&nbsp;Qant il orent tant erré&nbsp;q'il entrerent en
France,&nbsp;dont parla li
duz&nbsp;a&nbsp;totes ses genz en&nbsp;tel maniere&nbsp;:&nbsp;"&nbsp;Conte, chevalier
et&nbsp;li autre tuit qi ensamble o&nbsp;moi&nbsp;estes, entendez mes paroles.&nbsp;Nus de&nbsp;nos&nbsp;ne&nbsp;doit
reperier en&nbsp;sa propre terre,&nbsp;tresq'a&nbsp;tant&nbsp;qe
nos aions esté a&nbsp;nostre bon signor seint&nbsp;&nbsp;[ fol. 136a]&nbsp;Marcel,&nbsp;car je sai&nbsp;bien&nbsp;qe&nbsp;par ses seintes paroles avons esté secoruz&nbsp;en&nbsp;pluiseurs
perius&nbsp;et&nbsp;par&nbsp;ses proieres."&nbsp;Qant il ot ce dit, tuit l'otroierent mout
volentiers et&nbsp;si&nbsp;se mistrent&nbsp;a&nbsp;la&nbsp;voie.&nbsp;
Li&nbsp;tens estoit chauz, car li solauz
resplendissoit clerement&nbsp;et&nbsp;alerent tant&nbsp;q'il
vindrent a&nbsp;un chastel qe l'en apeloit&nbsp;Jogonse.&nbsp;La trestrent a&nbsp;la riviere qi
Garre&nbsp;avoit non,&nbsp;si&nbsp;tendirent lor trés et&nbsp;lor tentes&nbsp;por
la&nbsp;chaleur qi molt estoit granz et&nbsp;desmesuree.&nbsp;La avoit un
jovene bacheler qi&nbsp;molt&nbsp;hauz hom estoit,&nbsp;Hydebres avoit non.&nbsp;Ses peres&nbsp;estoit cuens
de&nbsp;Poitiers,&nbsp;si&nbsp;estoit apelez
Archades.&nbsp;Cil Hydebres entra en la riviere por
lui&nbsp;refroidier,&nbsp;si com pluiseurs autres
fesoient&nbsp;et&nbsp;tant ala par l'eve q'il vint deseure une&nbsp;fosse&nbsp;et&nbsp;la&nbsp;l'asfondra li enemis qi&nbsp;par sa
grant&nbsp;felonie le&nbsp;trest au fonz.&nbsp;Si compaignon qi&nbsp;ce virent comencierent a&nbsp;crier.&nbsp;Et
duz et&nbsp;contes et&nbsp;princes saillirent des paveillons
fors&nbsp;et&nbsp;autres genz qi estoient venuz
de&nbsp;pluiseurs&nbsp;terres par la&nbsp;riviere de&nbsp;Viane,&nbsp;si pristrent&nbsp;a&nbsp;querre le damoisel a&nbsp;nes
et&nbsp;en totes manieres qe il sorent,&nbsp;mes il n'en porent point&nbsp;trover.&nbsp;Archades ses peres qi&nbsp;molt l'amoit&nbsp;comença a&nbsp;feire molt grant duel,&nbsp;si prist
ses&nbsp;genz, si se&nbsp;parti del duc&nbsp;et&nbsp;ala tant tot
plorant&nbsp;q'il vint au seint home seint Marcel qi preechoit en la terre de&nbsp;Lymoges&nbsp;et&nbsp;molt avoit&nbsp;granz genz anssamble o&nbsp;lui
de&nbsp;diverses terres&nbsp;et&nbsp;assamblees&nbsp;por oïr&nbsp;la&nbsp;parole del
salu qu'il&nbsp;mout volentiers ooient&nbsp;et&nbsp;molt i&nbsp;avoit&nbsp;granz torbes de genz et&nbsp;de&nbsp;Gascoigne&nbsp;
et&nbsp;de&nbsp;Navare
qi&nbsp;baptizier se voloient&nbsp;et&nbsp;estre parçonier de&nbsp;la seinte foi
crestiene.&nbsp;Tantost com&nbsp;li&nbsp;seinz evesqes vit Archade qi ploroit&nbsp;et&nbsp;avoit sa&nbsp;vesteüre
depanee,&nbsp;il&nbsp;li&nbsp;dist&nbsp;:&nbsp;"&nbsp;Archade,&nbsp;beaus fiuz, ne pleure mie ne ne te
demente,&nbsp;car l'ame de&nbsp;ton fil est ja en paradiz
portee par&nbsp;les meins des seinz angeles."&nbsp;Meintenant&nbsp;se lessa
cheoir Archades&nbsp;et&nbsp;tuit cil qi
ensemble o&nbsp;lui estoient as piez del seint home.&nbsp;Et&nbsp;bien sachiez
qe&nbsp;li cuens ploroit molt durement et&nbsp;tuit li autre qi&nbsp;duel&nbsp;li
veoient fere&nbsp;et&nbsp;meïsmes li seintismes evesqes en
ploroit.&nbsp;&nbsp;[ fol. 136b]&nbsp;Archades li cuens
et&nbsp;tuit li autre li proierent&nbsp;mout docement q'il alast ensamble o&nbsp;eus&nbsp;tresq'a la riviere ou li enfes estoit noiez,&nbsp;si lor enseignast
ou il estoit, car il n'en
pooient mie trover.
Dont s'en&nbsp;ala seinz
Marceaus ensamble o&nbsp;eus tresq'a la
riviere,&nbsp;mes bien sachiez q'il les i&nbsp;fist
aler deschauz&nbsp;et&nbsp;en&nbsp;langes.&nbsp;Et qant il vint devant la
fosse&nbsp;qi parfonde estoit a&nbsp;desmesure,&nbsp;il&nbsp;les
fist&nbsp;toz couchier en orissons et&nbsp;il meïsmes fist&nbsp;la
seue.&nbsp;Et qant il l'ot fete,&nbsp;si&nbsp;dist&nbsp;:&nbsp;"O&nbsp;vous&nbsp;felon deable qi estes repoz en ceste fosse&nbsp;por decevoir l'umeine lignie,&nbsp;je&nbsp;vos conjur par la vertu nostre
Signor qe vos le&nbsp;cors del jovencel qe vos oceïstes par
vostre&nbsp;grant outrage&nbsp;raportez
ça&nbsp;sus a&nbsp;la rive,&nbsp;si&nbsp;qe tuit cil qi&nbsp;ci&nbsp;sont
assemblez vos puissent veoir et&nbsp;esgarder."&nbsp;Qant il ot ce
dit,&nbsp;li&nbsp;cors del jovencel fu getez toz
a&nbsp;sec,&nbsp;loing&nbsp;ensus de&nbsp;la&nbsp;rive a&nbsp;la
terre,&nbsp;et&nbsp;li deable s'aparurent desus
l'eve en&nbsp;samblance de&nbsp;porceaus.&nbsp;Lors
comença toz li&nbsp;pueples a&nbsp;proier le seint&nbsp;evesqe q'il comandast les deables a&nbsp;venir&nbsp;fors de&nbsp;l'eve en&nbsp;lor plus propre forme si&nbsp;q'il les
peüssent veoir et&nbsp;esgarder.&nbsp;Dont&nbsp;parla
seinz Marceaus&nbsp;
et&nbsp;si&nbsp;dist&nbsp;:&nbsp;"Angeles
de&nbsp;deable qi&nbsp;habites es parfons leus
de&nbsp;ceste&nbsp;eve,&nbsp;je vos comanç qe vos
viegniez cha&nbsp;fors a&nbsp;seche terre&nbsp;en&nbsp;tel forme qe toz li&nbsp;pueples
vos puisse veoir et&nbsp;esgarder."
Tantost&nbsp;issirent li deable fors de l'eve
et&nbsp;si&nbsp;vindrent&nbsp;devant seint
Marcel qe&nbsp;lessier ne&nbsp;l'oserent.&nbsp;Il
estoient noirz aussi come Ethyopiens&nbsp;et&nbsp;lez et&nbsp;hisdeus et&nbsp;si avoient
granz piez et&nbsp;&nbsp;desmesurez&nbsp;et&nbsp;iols vermeuz molt espoentables,&nbsp;de poor pleins
et&nbsp;d'oribleté.&nbsp;Lor cheveus estoient
noir&nbsp;qi&nbsp;des testes q'il
avoient noires et&nbsp;cornues lor issoient&nbsp;et&nbsp;si&nbsp;estoient si&nbsp;lons q'il covroient toz lor cors.&nbsp;Granz levres
et&nbsp;grosses avoient&nbsp;et&nbsp;par&nbsp;les narines q'il avoient
grandes&nbsp;et&nbsp;lees&nbsp;lor issoit bloie flambe tout
ardant.&nbsp;Il&nbsp;parloient si&nbsp;qe l'en les
entendoit,&nbsp;mes&nbsp;miuz sambloit lor voiz cri de corbel
qe&nbsp;d'autre chose.&nbsp;Qant seinz
Marceaus les&nbsp;vit,&nbsp;il parla a&nbsp;eus
et&nbsp;si&nbsp;dist&nbsp;:&nbsp;"&nbsp;Enemi, dites&nbsp;&nbsp;[ fol. 136c]&nbsp;devant toz ceus qi&nbsp;ci sont coment vos&nbsp;estes&nbsp;apelez et&nbsp;par qieus nons."&nbsp;Li uns
respondi et&nbsp;si&nbsp;dist&nbsp;:&nbsp;"&nbsp;Je&nbsp;sui apelez Engignieres de
Mil."&nbsp;Li seinz&nbsp;evesqes dist&nbsp;:&nbsp;"&nbsp;Por coi es tu einsint apelez&nbsp;?&nbsp;"&nbsp;Li&nbsp;deables
respondi&nbsp;:&nbsp;"&nbsp;Por&nbsp;ce qe j'ai en moi mil&nbsp;engiens de deçoivre l'umeine
lignie."&nbsp;Dont apela&nbsp;seinz
Marceaus l'autre et&nbsp;si&nbsp;li dist : "&nbsp;Et&nbsp;tu conment&nbsp;ies
apelez&nbsp;?&nbsp;"&nbsp;Li deables li&nbsp;respondi :
"&nbsp;L'en m'apele&nbsp;Nuiton,&nbsp;por&nbsp;ce
qe je&nbsp;ai adés mes en ceste fosse&nbsp;et&nbsp;si ai&nbsp;meint home noié&nbsp;qi sont alez es infernaus peines.&nbsp;"&nbsp;Li&nbsp;seinz
evesqes dist : " Et qe portez vos
en&nbsp;vos&nbsp;meins cez chaïnes ardanz&nbsp;?&nbsp;"&nbsp;Li deable
respondirent&nbsp;:&nbsp;"&nbsp;Por ce qe qant nos
avons les ames des homes deceües,&nbsp;nos les&nbsp;lions
de&nbsp;cez chaïnes, si&nbsp;les menons a&nbsp;nostre&nbsp;mestre."&nbsp;Seinz
Marceaus dist&nbsp;:&nbsp;"&nbsp;Et&nbsp;coment
est&nbsp;apelez vostre mestre par son propre
non&nbsp;?&nbsp;"&nbsp;Li&nbsp;deables li&nbsp;distrent&nbsp;:&nbsp;"&nbsp;Il est
apelez Risoaudus."&nbsp;Li&nbsp;seinz evesqes
dist&nbsp;:&nbsp;"&nbsp;Et&nbsp;por&nbsp;qoi a&nbsp;il einsi
a&nbsp;non&nbsp;?&nbsp;"&nbsp;Li deable&nbsp;li&nbsp;distrent&nbsp;:&nbsp;"&nbsp;Por ce q'il desirre toz tens&nbsp;tençon et&nbsp;ire
et&nbsp;male aventure."&nbsp;Dont proierent li&nbsp;deable seint
Marcel&nbsp;et&nbsp;si&nbsp;distrent&nbsp;:&nbsp;"&nbsp;Sire,&nbsp;nos te
proions qe tu&nbsp;ne paroles plus a&nbsp;nos&nbsp;en langue latine,&nbsp;mes en
ebriu&nbsp;ou en totes&nbsp;autres langues qe
toi pleira,&nbsp;car tu sez et&nbsp;entens toz languages.&nbsp;Et encore deproions&nbsp;nos ta&nbsp;pitié qe tu ne&nbsp;nos envoies arrester&nbsp;en
abisme&nbsp;ne en la&nbsp;mer d'ocean."&nbsp;Dont parla&nbsp;seinz
Marceaus, si dist&nbsp;en ebrieu language&nbsp;:&nbsp;"&nbsp;Je&nbsp;vos conjur par nostre Signor Jesu Crist&nbsp;cui li juif crucefierent&nbsp;qe&nbsp;vos&nbsp;vos en&nbsp;ailliez&nbsp;es deserz leus ou oiseaus ne vole&nbsp;et&nbsp;ou nule creature humeine n'abite&nbsp;et&nbsp;la soiez
tresq'au jor del jugement&nbsp;sanz blecier creature&nbsp;vivant."&nbsp;Tantost s'esvanuirent li&nbsp;deable&nbsp;de&nbsp;devant le&nbsp;seint home
ne onqes puis&nbsp;ne&nbsp;s'aparurent a&nbsp;chose qi vie
eüst.&nbsp;
Li&nbsp;duz Estienes&nbsp;
et&nbsp;toz li pueples qi&nbsp;la estoient assamblez des
diverses&nbsp;contrees&nbsp;se&nbsp;lessierent tot
em&nbsp;plorant cheoir as&nbsp;piez del seint home,&nbsp;si&nbsp;li&nbsp;proierent
q'il comandast et&nbsp;feïst repairier l'ame au cors qe li&nbsp;deables en avoient getee&nbsp;par traïsson
et&nbsp;par boisdie, q'il ne
s'en esleeçassent&nbsp;n'en&nbsp;n'eüssent&nbsp;joie.&nbsp;Li seintismes&nbsp;hom fu&nbsp;esmeüz&nbsp;par la proiere del pueple&nbsp;&nbsp;[ fol. 136d]&nbsp;et par les lermes q'il lor veoit plorer, si&nbsp;dist&nbsp;:&nbsp;"
Or proions tuit ensamble a&nbsp;nostre Signor q'il&nbsp;face
revenir l'ame en&nbsp;cest cors si com il l'en
conmanda a&nbsp;issir par sa&nbsp;volenté."&nbsp;Lors prist
la&nbsp;mein&nbsp;del jovencel et&nbsp;si&nbsp;dist&nbsp;:&nbsp;"&nbsp;Hyldebert,&nbsp;je te comanç&nbsp;el non nostre Signor
Jesu&nbsp;Crist&nbsp;qe tu&nbsp;te lieves&nbsp;et&nbsp;si paroles."&nbsp;Tantost se leva cil seinz
et&nbsp;heitez&nbsp;en&nbsp;vie&nbsp;et&nbsp;parla devant toz ceus qi&nbsp;nostre Signor
Jesu&nbsp;Crist en loerent et&nbsp;gloirefierent.
Qant&nbsp;ce vit li duz et&nbsp;toz li pueples, il&nbsp;comença Damedeu a&nbsp;loer
et&nbsp;a&nbsp;gracier por le&nbsp;haut miracle.&nbsp;Aprés&nbsp;ce apela
seinz Marceaus&nbsp;Hyldebert qi&nbsp;resuscitez
estoit,&nbsp;si&nbsp;li&nbsp;dist&nbsp;:&nbsp;" Di&nbsp;nous
et&nbsp;conte coment&nbsp;li deable te&nbsp;pristrent."&nbsp;Cil respondi : "&nbsp;Je&nbsp;estoie entrez en l'eve por la grant chaleur por laver&nbsp;la sueur de&nbsp;mon
cors,&nbsp;tantost me trebucierent li&nbsp;deable en la fosse,&nbsp;si m'estreinstrent et&nbsp;noierent.&nbsp;Et si com il me
voloient liier&nbsp;de chaïnes de&nbsp;fer totes ardanz,&nbsp;vint
li&nbsp;angeles nostre Signor
et&nbsp;si&nbsp;dist&nbsp;:&nbsp;"&nbsp;Lessiez le ester&nbsp;tot em
pes, car il n'est mie en
vostre poesté&nbsp;ne seur lui n'avez vos
signorie."&nbsp;Adonc&nbsp;me&nbsp;comença li angeles a&nbsp;mener vers
Orient&nbsp;et&nbsp;.ii.&nbsp;torbes de&nbsp;deables
vindrent encontre&nbsp;nos,&nbsp;si aloit l'une torbe
devant nos et&nbsp;l'autre derrieres&nbsp;et&nbsp;si tenoient saietes totes ardanz q'il lançoient.&nbsp;J'en fui molt espoentez&nbsp;et&nbsp;li angeles me
dist qe&nbsp;je nes cremisse noient, car nostre Sires
estoit mes deffenderres&nbsp;et&nbsp;q'il l'avoit fet venir en m'aïde.&nbsp;Qant
li&nbsp;angeles ot dites ces choses, fet li
jovenceaus&nbsp;au seint home,&nbsp;il comença
a&nbsp;chanter molt&nbsp;docement&nbsp;et&nbsp;si&nbsp;dist
: &nbsp;"Benedic anima
mea&nbsp;Domino et&nbsp;omnia que intra me sunt nomini sancto
Ejus."&nbsp;Tout en&nbsp;chantant&nbsp;ce&nbsp;vers, alames nos tant qe nos
venimes&nbsp;au feu de&nbsp;purgatoire.&nbsp;Qant je&nbsp;le&nbsp;viç,&nbsp;je&nbsp;començai dedenz moi
meïsmes a&nbsp;porpenser&nbsp;qe&nbsp;ce estoit infer&nbsp;qe je t'ai meintes
foiz&nbsp;oï&nbsp;preechier, seintismes
peres, c'on doit
tant&nbsp;cremir et&nbsp;douter.&nbsp;Si com je&nbsp;porpensoie ce&nbsp;en
mon cuer, li angeles me respondi isnelement
et&nbsp;si&nbsp;me dist&nbsp;:&nbsp;"&nbsp;Ce n'est mie
infer&nbsp;si com tu cuides,&nbsp;ainz est li feus de&nbsp;purgatoire&nbsp;et&nbsp;saces bien a&nbsp;certes qe je por ce qe&nbsp; tu ies lavez en&nbsp;la seinte
eve de&nbsp;baptesme&nbsp;&nbsp;[ fol. 137a]&nbsp;par seint Marcel le seint evesqe&nbsp;et tu&nbsp;n'ies mie rencheüs en&nbsp;granz pechiez
cremineus despuis cele hore,&nbsp;si seras tu par&nbsp;cest feu purgiez des viandes dont tu t'ies&nbsp;sorfaiz
et&nbsp;des oiseuses paroles.""
Dont raconta li enfes confez li feus de purgatoire estoit&nbsp;a&nbsp;seint
Marcel, si&nbsp;dist&nbsp;:&nbsp;" Cil feus de&nbsp;purgatoire est&nbsp;uns flueves toz
ardanz,&nbsp;si chauz qe&nbsp;nule riens terriene tant fust dure n'i&nbsp;auroit duree&nbsp;et&nbsp;par deseure estoit uns pons&nbsp;mout estroiz&nbsp;et sor cel pont me mena li&nbsp;angeles nostre Signor,&nbsp;si me
fist enmi&nbsp;leu arrester&nbsp;et&nbsp;puis me prist par la mein,&nbsp;si me&nbsp;dist&nbsp;:&nbsp;" Ci serras tu tos coiz tresq'atant&nbsp;qe tu seras mondés de toz tes
pechiés,&nbsp;si&nbsp;qe tu puisses estre parçoniers del
celestiel&nbsp;regne."&nbsp;Qant tot ce fu fet, li angeles me&nbsp;mena a&nbsp;la porte de&nbsp;paradis&nbsp;et&nbsp;devant trovames nos granz torbes
d'enemis&nbsp;qi&nbsp;la&nbsp;estoient assamblez.&nbsp;Dont
conmencierent&nbsp;tuit ensamble&nbsp;a&nbsp;l'angele
qi&nbsp;me&nbsp;menoit&nbsp;a&nbsp;parler
et&nbsp;a&nbsp;dire&nbsp;:&nbsp;"Se&nbsp;nostre Sires est droiz
jugieres,&nbsp;cist hom sera nostres,&nbsp;car droiz&nbsp;est q'il
soit&nbsp;a&nbsp;celui cui oevres il a&nbsp;fetes."&nbsp;Si&nbsp;com il disoient
ce a&nbsp;hautes paroles,&nbsp;la&nbsp;voiz del&nbsp;ciel fu oïe
qi&nbsp;dist&nbsp;:&nbsp;"&nbsp;L'ame de&nbsp;cest
enfant s'en&nbsp;voist et&nbsp;repeire a&nbsp;son cors&nbsp;et&nbsp;si&nbsp;vive&nbsp;encore par&nbsp;.xxvi.&nbsp;anz."&nbsp;Qant je
oï ice,&nbsp;je&nbsp;parlai a&nbsp;l'angele qi me menoit et&nbsp;si&nbsp;dis&nbsp;:&nbsp;"
Beaus&nbsp;sire,&nbsp;je&nbsp;te proi
qe&nbsp;tu&nbsp;ne me lesses mie reperier au siecle,&nbsp;car il est molt veins
et&nbsp;molt&nbsp;escoleuriables,&nbsp;si criem qe&nbsp;por
la&nbsp;fragilité&nbsp;de ma conversation ne puisse mie ici si&nbsp;legierement repeirier.&nbsp;"&nbsp;Li angeles
me&nbsp;respondi et&nbsp;si dist : " Il ne sera
mie einsi com&nbsp;tu veus,&nbsp;mes ensi qe&nbsp;Cil comande qi&nbsp;tot&nbsp;le&nbsp;monde tient en son poing et&nbsp;governe&nbsp;par droite
balance.&nbsp;"&nbsp;Li angeles nostre Signor qi&nbsp;me menoit, fet li jovenceaus,
estoit&nbsp;de si&nbsp;tres grant beauté qe nus ne&nbsp;le porroit&nbsp;conter
ne&nbsp;dire.&nbsp;Et li regarz de&nbsp;s'avision trespassoit tote
humeine nature.&nbsp;Je&nbsp;li demandai et&nbsp;dis&nbsp;:&nbsp;"
Sire,&nbsp;je&nbsp;te proi qe tu&nbsp;me
demostres de qeles merites nostre bons mestres&nbsp;seinz Marceaus est es&nbsp;cieus."&nbsp;Il me respondi
et&nbsp;dist&nbsp;:&nbsp;"De&nbsp;mout grant
merite,&nbsp;car puis&nbsp;&nbsp;[ fol. 137b]&nbsp;ce jour&nbsp;qu'il comença nostre&nbsp;Signor a&nbsp;servir
en&nbsp;sa joventé&nbsp;et&nbsp;a&nbsp;sivre seint Pere, ne&nbsp;vout il
reperrier a&nbsp;la&nbsp;meson&nbsp;son&nbsp;pere,&nbsp;einz parmest virges
sanz covoitise de feme,&nbsp;por ce&nbsp;covient il et&nbsp;est
droiz qe, ausint come il est&nbsp;sanz humeine
covoitisse,&nbsp;q'il soit sanz doleur
de&nbsp;mort&nbsp;et&nbsp;.xii.&nbsp;angeles sont mis en&nbsp;lui garder de&nbsp;par nostre Signor&nbsp;qi&nbsp;toz tens&nbsp;vont ensamble o&nbsp;lui&nbsp;ne&nbsp;ne le&nbsp;lessent alasser ne avoir ne feim ne&nbsp;soif ne nule doleur de
membres.&nbsp;Et bien saces qe je sui&nbsp;li angeles qi par le comandement
de&nbsp;Deu&nbsp;gardai Job
des&nbsp;temptations au deable&nbsp;et&nbsp;&nbsp;qi&nbsp;le rostai de&nbsp;totes les doleurs
et&nbsp;de&nbsp;totes les&nbsp;miseres&nbsp;et&nbsp;si&nbsp;le rarestai a&nbsp;nostre Signor par&nbsp;les rep[r]omissions de&nbsp;parmenable vie.&nbsp;Tu&nbsp;repaireras a&nbsp;ton
cors,&nbsp;mes garde&nbsp;bien qe&nbsp;tu&nbsp;ne soiez trop
parliers,&nbsp;si com tu as devant esté&nbsp;et&nbsp;si criem le feu qe tu veïs
qe&nbsp;tu tant redoutas&nbsp;:&nbsp;n'aemplis mie
tes&nbsp;couvoitisses se&nbsp;tu les penses,&nbsp;car tu as veü&nbsp;par&nbsp;com grant cruialté li deable se&nbsp;sont travelliez encontre toi.&nbsp;Dex
est jugieres droituriers et&nbsp;si covoite a&nbsp;sauver totes
genz&nbsp;et&nbsp;ne&nbsp;viut qe
nus perisse de&nbsp;toz ceus q'il rachata,&nbsp;einz
viut q'il se convertissent et&nbsp;deguerpissent
lor felonies.&nbsp;Il ne&nbsp;vout mie que&nbsp;t'arme fust perie&nbsp;por laquele
il&nbsp;espandi&nbsp;son precieus sanc.""&nbsp;Atant lessa&nbsp;li
jovenceaus&nbsp;sa&nbsp;parole.&nbsp;Et&nbsp;li evesqes
et&nbsp;li&nbsp;duz Estienes&nbsp;
et&nbsp;&nbsp;toz li pueples qi&nbsp;l'avoient
veü resusciter&nbsp;et&nbsp;qi&nbsp;li avoient oï&nbsp;conter
totes cez paroles&nbsp;en rendirent graces
et&nbsp;loenges a&nbsp;nostre Signor&nbsp;de&nbsp;sa grant misericorde q'il lor
avoit&nbsp;deignie demostrer&nbsp;et&nbsp;beneïrent son seintisme non
et&nbsp;gloirefierent.&nbsp;
Adonc s'en alerent tuit ensamble au&nbsp;mostier
Monsigneur&nbsp;Seint Estiene
le&nbsp;premerein martyr.&nbsp;La&nbsp;chanta seinz Marceaus la&nbsp;messe&nbsp;par&nbsp;grant
devotion&nbsp;et&nbsp;toz li&nbsp;pueples
i&nbsp;firent lor&nbsp;orissons et&nbsp;lor&nbsp;proieres a&nbsp;nostre
Signor&nbsp;et&nbsp;li&nbsp;jovenceaus qi resuscitez avoit esté
se&nbsp;fist&nbsp;roegnier tot entor&nbsp;et&nbsp;si promist a&nbsp;Deu qe&nbsp;ja&nbsp;mes ne se
partiroit del seint home,&nbsp;einz&nbsp;le serviroit a&nbsp;son pooir tote
sa vie.&nbsp;Il&nbsp;tint&nbsp;&nbsp;[ fol. 137c]&nbsp;bien&nbsp;toz les&nbsp;comandemenz qe&nbsp;li angeles&nbsp;li&nbsp;avoit fez,&nbsp;car&nbsp;onqes puis ne but
de&nbsp;vin&nbsp;ne&nbsp;ne&nbsp;menga de
char,&nbsp;einz vesqui de pein et&nbsp;d'eve&nbsp;et&nbsp;tieus estoit adés sa&nbsp;viande&nbsp;et&nbsp;si&nbsp;avoit tot
adés&nbsp;heire vesteüe&nbsp;ne n'out onqes puis chaucemente en ses piez.&nbsp;Del&nbsp;tout
en&nbsp;tout mena si&nbsp;seinte vie q'il fu adés
en&nbsp;assiduels orissons et&nbsp;&nbsp;en jeunes et&nbsp;en&nbsp;totes
bones oevres&nbsp;et&nbsp;qanc'onqes hom li donoit ne pere ne&nbsp;mere ne&nbsp;autres&nbsp;amis departoit il
as povres et&nbsp;a&nbsp;ceus qi mestier en avoient&nbsp;ne ne pensoit a&nbsp;garder nule chose
a&nbsp;lendemein.&nbsp;Pleinement tenoit&nbsp;les comandemenz de&nbsp;l'Euvangile&nbsp;et&nbsp;les
oevres&nbsp;seint Marcel son bon
mestre.&nbsp;Archades
ses﻿&nbsp;peres&nbsp;dona molt beaus dons et&nbsp;mout riches
as&nbsp;clers&nbsp;qi servoient el mostier&nbsp;Seint
Estiene,&nbsp;por ce&nbsp;q'il eüssent
plus plenierement lor vivres&nbsp;et&nbsp;lor vestimenz.&nbsp;Par les
examples de&nbsp;Hyldebert le bon
jovencel&nbsp;et&nbsp;par ses bones
oevres&nbsp;deguerpirent pluiseurs genz lor propres&nbsp;deliz
et&nbsp;mistrent arriere les veines joies de&nbsp;cest siecle por pleire
a&nbsp;Deu tant seulement.&nbsp;
Quant totes cez choses furent fetes&nbsp;qe je vos ai
dites,&nbsp;li duz Estienes&nbsp;envoia messages par&nbsp;tote la
marine&nbsp;et&nbsp;tout la ou paien
habitoient qi desouz&nbsp;sa&nbsp;poesté estoient&nbsp;et&nbsp;si&nbsp;lor manda par bam&nbsp;q'il debrisassent toz les temples de&nbsp;lor dex
et&nbsp;&nbsp;abatissent et&nbsp;lor ydres et&nbsp;lor ymages arsissent&nbsp;et&nbsp;si servissent
et&nbsp;aorassent le&nbsp;seul Deu&nbsp;qui&nbsp;poissanz est sor tote creature&nbsp;et qi c'onqes&nbsp;despiroit le&nbsp;bam ne&nbsp;les mandemenz
qu'il&nbsp;lor faisoit&nbsp;seüst bien q'il en prenderoit mout&nbsp;cruelment&nbsp;venjance.&nbsp;Qant li&nbsp;messagier&nbsp;se furent parti&nbsp;del duc qi ces messages porterent par les diverses genz,&nbsp;li duz
et&nbsp;toz li&nbsp;pueples qi&nbsp;la estoit assemblez&nbsp;pristrent&nbsp;congié au seintisme evesqe et&nbsp;beneïçon,&nbsp;si&nbsp;repera chascuns en&nbsp;sa terre et&nbsp;en&nbsp;sa contree&nbsp;beneïssant
nostre Signor et&nbsp;son seintisme non.&nbsp;Cis&nbsp;duz Estienes avoit la signorie,&nbsp;si com
je&nbsp;vos ai&nbsp;devant conté&nbsp;et&nbsp;dit,&nbsp;tres le
conmencement&nbsp;del Rosne&nbsp;tresqe en la grant mer&nbsp;et&nbsp;tout si&nbsp;come la&nbsp;riviere de&nbsp;Loire
coroit.&nbsp;Si&nbsp;tenoit&nbsp;tote Aquitaine et&nbsp;tote Gascoigne
et&nbsp;tout Poito&nbsp;et&nbsp;Anjo&nbsp;et&nbsp;Normendie ou les genz estoient&nbsp;&nbsp;[ fol. 137d]&nbsp;tuit paien.&nbsp;Il&nbsp;n'estoit mie rois apelez,&nbsp;car&nbsp;nus n'estoit rois clamez ne empereres en cel&nbsp;tens,&nbsp;fors Noirons tant solement qi&nbsp;tenoit&nbsp;l'empire
de Rome et&nbsp;la&nbsp;signorie.&nbsp;Cil duz coumanda par&nbsp;tote la terre
ou il avoit poesté&nbsp;qi mout estoit granz et&nbsp;longue&nbsp;et&nbsp;lee&nbsp;qe&nbsp;totes les genz aorassent Deu
et&nbsp;deguerpissent&nbsp;lor mauveses lois&nbsp;et&nbsp;arsissent et&nbsp;destruisissent lor temples
et&nbsp;lor ymages.&nbsp;Li&nbsp;duz estoit&nbsp;de grant
religion,&nbsp;si com ses seintismes&nbsp;mestres li avoit
ensignié.&nbsp;De&nbsp;char ne gostoit&nbsp;il&nbsp;le mercredi ne ne&nbsp;bevoit
de&nbsp;vin&nbsp;et&nbsp;de&nbsp;trestotes viandes qe l'en li
aportoit devant n'en&nbsp;atouchast il a&nbsp;sa
bouche,&nbsp;tresq'a tant qe la disme part en fust as
povres donee.&nbsp;Il estoit bons&nbsp;aumosniers por l'amor nostre Signor&nbsp;et&nbsp;faisoit totes bones oevres por avoir vie
parmenable,&nbsp;et&nbsp;encore dont ne cuidoit il ja tant&nbsp;de
bien faire q'il n'eüst poor des poines d'infer,&nbsp;des ce qe&nbsp;il avoit oï&nbsp;parler
le jovencel&nbsp;qi resuscitez estoit.&nbsp;Helas chetis !&nbsp;Qe feront&nbsp;donc&nbsp;li duc et&nbsp;li
conte qi orez sont&nbsp;?&nbsp;&nbsp;

Li&nbsp;duz Estienes qi si&nbsp;preudom estoit&nbsp;et&nbsp;si bons
aumosniers&nbsp;ne voloit onqes c'on forjuchast nul home a&nbsp;tort&nbsp;par
covoitise d'avoir sa guerison,&nbsp;einz
aidoit&nbsp;toz jorz&nbsp;les povres et&nbsp;secoroit&nbsp;et&nbsp;les estranges&nbsp;et&nbsp;les veves et&nbsp;les orphenins&nbsp;et&nbsp;bien li
sovint&nbsp;toz tens del vers del Psautier qe David fist&nbsp;et&nbsp;dist par le seint
Esperit&nbsp;:&nbsp;"&nbsp;Beneüreus sont
cil&nbsp;qi gardent juchement&nbsp;et&nbsp;qi&nbsp;font justice en&nbsp;toz tens solonc
droiture."&nbsp;As&nbsp;prestres
et&nbsp;as&nbsp;clers&nbsp;portoit honeur et&nbsp;reverence si grant
com il&nbsp;devoit fere.&nbsp;Et qatre foiz en&nbsp;l'an, ce est&nbsp;as Qatre&nbsp;Tens,&nbsp;aloit il a&nbsp;seint Marcel le&nbsp;beneüreus&nbsp;evesqe&nbsp;et&nbsp;mout de&nbsp;hauz homes de sa
contree&nbsp;ensamble o&nbsp;lui et&nbsp;mout de vaillant
pueple.&nbsp;Et qant il venoit,
il&nbsp;estoit par&nbsp;.iii.&nbsp;jorz en&nbsp;velles et&nbsp;en orissons el mostier Seint Estiene,&nbsp;si&nbsp;ooit
et&nbsp;entendoit de&nbsp;bon cuer les paroles del&nbsp;seint
home,&nbsp;et&nbsp;puis s'en repairoit a&nbsp;grant
joie.&nbsp;Nostre Signor servoit si com il devoit fere&nbsp;et les paiens tout la ou&nbsp;il les savoit ratornoit il a&nbsp;son pooir
a&nbsp;foi et&nbsp;a&nbsp;creance.&nbsp;Il&nbsp;estoit&nbsp;tres sages hom, peres des crestiens&nbsp;et&nbsp;crueus&nbsp;destruisieres de&nbsp;paiens qi convertir ne
se&nbsp;voloient.&nbsp;Et bien sachiez qe&nbsp;tres le&nbsp;tens q'il&nbsp;fu&nbsp;baptiziez,&nbsp;n'ot il charnel
compaignie a&nbsp;feme,&nbsp;ainz tint chaesté de cors et&nbsp;de
pensee&nbsp;toz les jorz de sa&nbsp;vie.&nbsp;Mes or lairons del
duc,&nbsp;si repairons a&nbsp;ce qe nos avons lessié,&nbsp;ce est&nbsp;as oevres seint
Marcel,&nbsp;as hautes miracles&nbsp;qe&nbsp;nostre
Sires fist por&nbsp;lui,&nbsp;tant com il fu&nbsp;en&nbsp;ceste
vie.&nbsp;
En&nbsp;la cité de&nbsp;Bordeaus avoit un&nbsp;conte qi estoit riches
hom,&nbsp;si avoit non Soybres.&nbsp;Li cuens estoit&nbsp;hauz hom
et&nbsp;poestis de&nbsp;grant terre,&nbsp;mes si&nbsp;estoit entrepris del&nbsp;palezin&nbsp;qu'en toz&nbsp;les mem-&nbsp;[ fol. 138b]&nbsp;-bres en avoit.&nbsp;Quant cis cuens oï&nbsp;parler et&nbsp;&nbsp;dire qe&nbsp;li cuens
Estienes avoit comandé
a&nbsp;destruire les temples et&nbsp;les ydres&nbsp;et&nbsp;fere eglyses par tout en&nbsp;l'oneur nostre Signor Jesu&nbsp;Crist,&nbsp;il s'esmerveilla&nbsp;mout coment pooit estre&nbsp;q'il&nbsp;pooit estre convertiz ne en&nbsp;quele maniere,&nbsp;tant q'il li&nbsp;fu conté&nbsp;et&nbsp;dit qe
ce&nbsp;estoit par un&nbsp;seint home par cui totes les enfermetez estoient gueries&nbsp;et&nbsp;pluiseurs morz
resuscitez.&nbsp;Qant il sot ceste chose,&nbsp;il apela a&nbsp;lui
sa feme&nbsp;et&nbsp;si&nbsp;li&nbsp;dist&nbsp;:&nbsp;"&nbsp;Bele tres doce dame,&nbsp;por coi n'alez&nbsp;vos
a&nbsp;l'ome Deu&nbsp;qi ce fet
qe onqes nostre deu&nbsp;ne porent faire&nbsp;?&nbsp;Car il rent santé
a&nbsp;toz les&nbsp;languereus&nbsp;et&nbsp;resuscite les morz par&nbsp;ses orisons
et&nbsp;par ses paroles,&nbsp;por ce vos proi je&nbsp;qe
vos creez mon conseil&nbsp;et&nbsp;si
prenez&nbsp;.xxvi.&nbsp;livres d'or&nbsp;et&nbsp;argent
a&nbsp;grant plenté,&nbsp;si vos&nbsp;en&nbsp;alez a&nbsp;lui&nbsp;savoir s'il auroit ja merci de&nbsp;moi par aventure."&nbsp;La haute dame avoit&nbsp;non Beneoite.&nbsp;Cele fist einsi com ses
sires&nbsp;li&nbsp;avoit comandé&nbsp;et&nbsp;ala tant q'ele vint devant
seint Marcel&nbsp;et&nbsp;si&nbsp;li&nbsp;dist&nbsp;:&nbsp;"&nbsp;Beaus sire,&nbsp;je&nbsp;sai&nbsp;bien qe&nbsp;tu sez l'orisson por qoi je sui
venue&nbsp;a&nbsp;toi,&nbsp;car je ai&nbsp;tout plenieremnent oï
dire qe&nbsp;tu entens les pensees des homes."&nbsp;Seinz
Marceaus respondi a&nbsp;la dame,
si&nbsp;dist&nbsp;:&nbsp;"Je sai bien&nbsp;qe tu as&nbsp;quis&nbsp;et&nbsp;ta pensee,&nbsp;car je te di&nbsp;.vi.&nbsp;anz&nbsp;sont
passez,&nbsp;qe tes mariz a&nbsp;l'enfermeté
de&nbsp;palezin sostenue,&nbsp;si&nbsp;q'il en a&nbsp;toz
les membres perduz."&nbsp;La&nbsp;dame respondi&nbsp;:&nbsp;"Sire, einsint&nbsp;est com tu le diz
et&nbsp;tesmoignes,&nbsp;car il n'a poesté
de&nbsp;nul de&nbsp;ses membres fors de&nbsp;la langue,&nbsp;por ce sui je
a&nbsp;toi venue, bons paistres, a&nbsp;grant fiance qe je sei bien a&nbsp;certes qe
tu&nbsp;gariz totes les enfermetez qi&nbsp;sont es humeins&nbsp;cors sostenues&nbsp;et&nbsp;resuscites les morz,&nbsp;si
com&nbsp;l'en dist et&nbsp;conte par tote nostre
contree.&nbsp;Ausi puez tu, se&nbsp;tu veus, mon mari&nbsp;sauver&nbsp;de&nbsp;l'enfermeté&nbsp;et&nbsp;de&nbsp;la doleur de&nbsp;ses
membres.&nbsp;Por ce te proi je, beaus
sire, qe&nbsp;tu li rendes&nbsp;santé par ton
comandement&nbsp;et&nbsp;q'il et&nbsp;tote&nbsp;sa&nbsp;mesnie puissent a&nbsp;toi venir por
estre&nbsp;lavez et&nbsp;regenerez de&nbsp;la seinte eve
de&nbsp;baptesme."&nbsp;Seinz
Marceaus&nbsp;vit la foi de&nbsp;la dame&nbsp;et&nbsp;la
devotion,&nbsp;si&nbsp;parla a&nbsp;li et&nbsp;si
dist&nbsp;:&nbsp;"&nbsp;Por ce qe&nbsp;je voi ta
foi et&nbsp;la foi de ton mari estre veraie,&nbsp;&nbsp;[ fol. 138c]&nbsp;pren mon baston et&nbsp;si t'en retorne&nbsp;arriere&nbsp;et&nbsp;qant tu
vendras en&nbsp;ta meson, si le met
sor&nbsp;ton mari&nbsp;et&nbsp;tantost
sera sanez de&nbsp;s'enfermeté."&nbsp;Lors prist la dame le
baston, si&nbsp;vout doner au seint home l'or et&nbsp;l'argent q'ele
avoit&nbsp;aporté,&nbsp;mes il n'en vout noient
reçoivre.&nbsp;La dame se&nbsp;parti del seint home por revenir&nbsp;en sa contree,&nbsp;mes bien sachiez q'il l'ot einçois baptizie&nbsp;et&nbsp;li et&nbsp;tote sa compaignie.&nbsp;
En&nbsp;la cité de Bordeaus estoient adonc&nbsp;aorez pluiseurs ydres
de&nbsp;deables&nbsp;qi par meinz temples estoient&nbsp;en
la&nbsp;vile.&nbsp;En&nbsp;la&nbsp;cité avoit un grant temple fet
et&nbsp;establi en l'oneur Jupiter,&nbsp;lor grant&nbsp;deu ou&nbsp;il plus
se fioient,&nbsp;et&nbsp;la dedenz estoit&nbsp;l'ymage de&nbsp;lui granz et&nbsp;formee en&nbsp;qoi li&nbsp;deables
entroit&nbsp;qi&nbsp;parloit et&nbsp;donoit respons&nbsp;au&nbsp;pueple.&nbsp;En un
autre leu de&nbsp;la cité estoit&nbsp;li&nbsp;temples de&nbsp;Mercurie&nbsp;et&nbsp;l'ymage
de&nbsp;lui&nbsp;et&nbsp;en un autre leu estoit li&nbsp;temples Dyane&nbsp;et&nbsp;en un autre leu li temples Venus.&nbsp;Et&nbsp;si i&nbsp;estoit aussi li temples del
deu nient conneü&nbsp;:&nbsp;ce est Deu q'il ne connoiss[oi]ent&nbsp;ne&nbsp;ne savoient&nbsp;noient de&nbsp;sa venue,&nbsp;mes tant savoient&nbsp;il bien qe ses regnes seroit sanz fin.&nbsp;Un
jor&nbsp;avint qe li evesqes qi sires estoit deseur&nbsp;toz les
evesqes de&nbsp;la&nbsp;loy&nbsp;vint el
temple&nbsp;Jupiter&nbsp;et&nbsp;toz li&nbsp;pueples de&nbsp;la&nbsp;cité ensamble
o&nbsp;lui&nbsp;por fere sacrefices et&nbsp;por
encenser&nbsp;les ydres et&nbsp;les ymages.&nbsp;Si com il estoit
devant l'ymage de Jupiter,&nbsp;li deables qui&nbsp;dedenz estoit parla
et&nbsp;si&nbsp;dist,&nbsp;oiant tout
le&nbsp;pueple&nbsp;:&nbsp;"&nbsp;Saces,
dist li deables a&nbsp;l'evesqe qi&nbsp;devant lui
encensoit, q'il nos covendra&nbsp;issir de
ceste cité&nbsp;par&nbsp;un home ebrieu
qui&nbsp;est d'outre mer venuz en ceste contree
qi&nbsp;comande c'on destruise nos temples
et&nbsp;nos&nbsp;ymages&nbsp;et&nbsp;si comande a&nbsp;aorer un seul Deu&nbsp;qi fist ciel
et&nbsp;terre."&nbsp;Li&nbsp;prestres dist au&nbsp;deable&nbsp;:&nbsp;"&nbsp;Et&nbsp;qi est cil hom
ebrieus&nbsp;?&nbsp;"&nbsp;Li&nbsp;deables
dist&nbsp;:&nbsp;"&nbsp;Il&nbsp;est&nbsp;apelez Marceaus."&nbsp;Li&nbsp;prestres dist :
"&nbsp;Por&nbsp;qoi&nbsp;le cremez vos dont puis qe vos
estes&nbsp;deu et&nbsp;si&nbsp;le creons&nbsp;?&nbsp;"&nbsp;Li
deables respondi : "&nbsp;Por&nbsp;ce q'il est amis au&nbsp;Deu tot puissanz&nbsp;et&nbsp;si&nbsp;sont toz tens ensamble o&nbsp;lui&nbsp;.xii.&nbsp;angeles&nbsp;qi&nbsp;le gardent&nbsp;ne onqes puis q'il vint&nbsp;&nbsp;[ fol. 138d]&nbsp;d'Antioche ensamble
o&nbsp;les autres&nbsp;et&nbsp;o&nbsp;le
prince&nbsp;des apostres, ne but de&nbsp;vin ne
ne menga de&nbsp;char&nbsp;ne ne vesti drap de&nbsp;lin ne ne fu baigniez ne ne dist oiseuse parole&nbsp;dont gas ne&nbsp;maus puissent nestre&nbsp;ne ne les vout oïr&nbsp;ne
entendre,&nbsp;mes toz tens est en&nbsp;orissons&nbsp;et&nbsp;en proieres envers Deu&nbsp;qi&nbsp;li done sanz atargement qanq'il li
demande.&nbsp;"&nbsp;Li prestres&nbsp;li
dist&nbsp;:&nbsp;"&nbsp;Nostre contesse Beneoite repeire de&nbsp;lui a&nbsp;grant joie."&nbsp;Li
deables dist&nbsp;:&nbsp;"&nbsp;Onqes ne
soit&nbsp;ele&nbsp;beneoite,&nbsp;mes toz tens
maleoite&nbsp;!&nbsp;"&nbsp;Li&nbsp;prestres&nbsp;dist&nbsp;: "&nbsp;Il me covient aler encontre li atout le&nbsp;pueple de&nbsp;la
cité."&nbsp;A&nbsp;cest mot se teut li&nbsp;deables&nbsp;qi avant ne vout parler ne&nbsp;respondre.&nbsp;
La&nbsp;dame entra en&nbsp;la&nbsp;cité&nbsp;et&nbsp;tuit&nbsp;li&nbsp;haut home et&nbsp;li sage alerent en&nbsp;l'encontre&nbsp;et&nbsp;si li&nbsp;distrent
les&nbsp;paroles&nbsp;qe&nbsp;Jupiter
lor&nbsp;deu lor&nbsp;avoit dites.&nbsp;Lors apela&nbsp;la dame l'evesqe des ydres,&nbsp;si&nbsp;li comanda&nbsp;q'il alast par toz les temples,
si&nbsp;les feïst abatre et&nbsp;depechier,&nbsp;fors le temple
au&nbsp;deu noient coneü.&nbsp;Dont apela toz les crestiens qi&nbsp;entor li
estoient et&nbsp;si&nbsp;lor dist&nbsp;:&nbsp;"Proions la misericorde Deu q'il degne rendre a&nbsp;mon
mari&nbsp;santé solonc la promesse de seint
Marceau."&nbsp;Qant ele ot ce dit,&nbsp;si&nbsp;vint au&nbsp;lit son
signor,&nbsp;si&nbsp;mist seur lui le baston qe&nbsp;li&nbsp;seinz hom
li&nbsp;avoit doné.&nbsp;Et&nbsp;li membre dont li nerf estoient retrez
et&nbsp;failliz&nbsp;s'estendirent et&nbsp;furent&nbsp;tantost sanez,&nbsp;aussi com
s'il n'eüssent onques doleur
sentue.&nbsp;Lors ot grant joie&nbsp;en la cité&nbsp;et&nbsp;grant
leesche,&nbsp;car li cuens estoit&nbsp;bons hom solonc la loy q'il avoit tenue.&nbsp;Et&nbsp;il mut meintenant sanz atargier
et&nbsp;&nbsp;granz pueples ensamble o&nbsp;lui&nbsp;et&nbsp;alerent&nbsp;tant q'il vindrent
a&nbsp;seint Marcel le
seint&nbsp;evesqe.&nbsp;Et qant il i&nbsp;furent
venuz,&nbsp;li&nbsp;duz&nbsp;rendi graces a&nbsp;Deu
et&nbsp;a&nbsp;lui de&nbsp;la&nbsp;santé qu'il&nbsp;avoit receüe
et&nbsp;recovree,&nbsp;si&nbsp;se&nbsp;fist baptizier
et&nbsp;lui et&nbsp;sa compaignie&nbsp;et&nbsp;vesqui puis&nbsp;cel jor molt longement&nbsp;el service nostre&nbsp;(nostre)&nbsp;Signor bons hom et&nbsp;de&nbsp;vraie creance.&nbsp;
Or&nbsp;vos dirons d'un autre miracle qi
en&nbsp;cele&nbsp;meïsme cité avint&nbsp;par seint
Marcel le glorieus&nbsp;evesqe,&nbsp;car&nbsp;il avint une foiz qe feus feri&nbsp;[ fol. 139a]&nbsp;en&nbsp;la cité&nbsp;si granz et&nbsp;si desmesurez&nbsp;q'il sembloit&nbsp;bien q'ele&nbsp;deüst tote ardoir et&nbsp;fondre.&nbsp;Li&nbsp;feus estoit si
oribles q'il n'estoit nus si&nbsp;hardiz qi se meïst devant por rescorre le&nbsp;ne nus n'i estoit
seurz,&nbsp;einz prenoient lor enfanz tant
solement,&nbsp;si&nbsp;deguerpissoient lor autres choses et&nbsp;lor avoirs&nbsp;et&nbsp;s'enfuioient qi&nbsp;mielz mielz fors
de&nbsp;la&nbsp;cité por&nbsp;la vie garantir.&nbsp;Qant ce vit la contesse
Beneoite qi&nbsp;seinte feme estoit
et&nbsp;religieuse,&nbsp;ele&nbsp;prist le&nbsp;baston qe seinz Marceaus li&nbsp;avoit presté&nbsp;por&nbsp;saner&nbsp;son
baron,&nbsp;si&nbsp;le&nbsp;mist encontre le&nbsp;feu
et&nbsp;si&nbsp;dist&nbsp;:&nbsp;"Beaus Sire
Dex qi&nbsp;sires ies de&nbsp;tote&nbsp;creature, le&nbsp;cui non seinz Marceaus
preesce&nbsp;et&nbsp;annonce,&nbsp;delivre nos de&nbsp;cest grant
peril&nbsp;et&nbsp;si nos demostre ta&nbsp;grant
misericorde."&nbsp;Tantost come elle&nbsp;ot ce&nbsp;dit,&nbsp;esteinst si
trestoz&nbsp;li&nbsp;feus&nbsp;qe&nbsp;a&nbsp;peines
i&nbsp;ot ne charbon&nbsp;ne&nbsp;flamesche.&nbsp;
Dementieres qe ce fu avenu,&nbsp;si&nbsp;dist&nbsp;l'en a&nbsp;seint Marcel le&nbsp;beneoit
confessor nostre Signor&nbsp;q'il alast a un&nbsp;chastel qi&nbsp;Morteigne estoit apelez seur la&nbsp;riviere de Garone,&nbsp;car la avoit mout
de&nbsp;pueple apareillié&nbsp;et&nbsp;assamblé
qi&nbsp;en&nbsp;nostre&nbsp;Signor creoient,&nbsp;s'il
estoit q'i[l]&nbsp;lor demostrast&nbsp;la foi del seint baptesme.&nbsp;La s'en ala li seinz&nbsp;hom, si vit molt de&nbsp;pueple aparellié
pour&nbsp;croire en nostre Signor,&nbsp;si demora&nbsp;.iii.&nbsp;mois&nbsp;qe&nbsp;onqes ne
se mut de&nbsp;la&nbsp;vile.&nbsp;La&nbsp;furent a&nbsp;lui&nbsp;menez&nbsp;.ix.&nbsp;dervez de&nbsp;la&nbsp;cité de&nbsp;Bordeaus&nbsp;et&nbsp;liiez&nbsp;de&nbsp;chaenes&nbsp;et&nbsp;lor parenz venoient ensamble&nbsp;o&nbsp;eus
qi&nbsp;au&nbsp;seint home voloient proier&nbsp;q'il&nbsp;lor rendist santez&nbsp;si&nbsp;com il&nbsp;i&nbsp;avoient veraies&nbsp;creances.&nbsp;Tantost com
li&nbsp;dervez furent venus&nbsp;devant seint
Marcel,&nbsp;il cheïrent a&nbsp;terre&nbsp;aussi
conme&nbsp;morz.&nbsp;Et bien sachiez,&nbsp;vos
qi escoutez,&nbsp;qe li&nbsp;deable estoient a&nbsp;cez homes entrez es
cors qi chaciez estoient des temples&nbsp;de&nbsp;Bordeaus,&nbsp;si conme&nbsp;je&nbsp;vos ai devant
conté&nbsp;et&nbsp;mout les tormentoient griement.&nbsp;Cil&nbsp;qi amenez
les i&nbsp;avoient proierent au seint&nbsp;home tot en plorant q'il
en eüst pitié aussi com il soloit avoir des autres.&nbsp;Dont
fist&nbsp;seinz&nbsp;Marceaus s'orisson en ceste maniere&nbsp;et&nbsp;si dist&nbsp;:&nbsp;"Beaus Sire qi deïs a&nbsp;nos qe ti serf somes c'on&nbsp;ne pooit en&nbsp;nule maniere geter&nbsp;ceste mauvese lignie fors des cors humeinz,&nbsp;&nbsp;[ fol. 139b]&nbsp;se par orissons non et&nbsp;par geunes,&nbsp;nous&nbsp;deprions ta grant douceur,&nbsp;qe&nbsp;tu&nbsp;gietes
fors&nbsp;des cors qe tu as fez et&nbsp;formés&nbsp;ces escomeniiez&nbsp;deables,&nbsp;si&nbsp;qe ti serf soient restabli
en&nbsp;santé&nbsp;et&nbsp;si&nbsp;puissent beneïr ton seintisme
non&nbsp;et&nbsp;a&nbsp;toi&nbsp;rendre graces
et&nbsp;loenges."&nbsp;Encore gisoient&nbsp;li&nbsp;dervé
a&nbsp;terre,&nbsp;si&nbsp;qe toz li pueples cuidoit q'il&nbsp;fussent morz,&nbsp;mes&nbsp;tantost com&nbsp;li seinz evesqes ot s'orisson
finee,&nbsp;il tendi ses meins sor&nbsp;eus
et&nbsp;si&nbsp;dist&nbsp;:&nbsp;"Maleüreus
deable,&nbsp;je&nbsp;vos coumant el&nbsp;non
nostre Signor Jesu&nbsp;Crist cui
li&nbsp;Juif crucefierent&nbsp;qe vos
issiez fors de&nbsp;cez cors&nbsp;ne n'aiez jamés congié d'entrer en
eus,&nbsp;mes&nbsp;alez vos ent en abisme sanz blecier nule&nbsp;creature&nbsp;et&nbsp;la soiez tormentez tresq'au jor
del&nbsp;Juise."&nbsp;Tantost issirent li&nbsp;deable&nbsp;par&nbsp;les
bouches de&nbsp;ceus et&nbsp;sanc ensamble et&nbsp;escume&nbsp;ne&nbsp;onques puis ne&nbsp;s'aparurent
a&nbsp;nule rien&nbsp;vivant el&nbsp;monde.&nbsp;Et cil furent gueriz
et&nbsp;delivrés de&nbsp;lor grant travail et&nbsp;de leur
dolereuses peines.&nbsp;
Aprés avint en&nbsp;cele meïsmes
cité&nbsp;par&nbsp;nostre Signor uns autres miracles
qi&nbsp;fu&nbsp;fez par seint
Marceau.&nbsp;Soybres li cuens
de&nbsp;Bordeaus oï dire
qe&nbsp;li&nbsp;seinz hom demoroit a&nbsp;Mortaigne qi chascun&nbsp;jor i convertissoit granz torbes
de&nbsp;genz par&nbsp;ses seintes paroles.&nbsp;Il mut a&nbsp;grant compaignie
de&nbsp;chevaliers&nbsp;et&nbsp;fist
porter ensamble o&nbsp;lui mout de&nbsp;vins et&nbsp;de viandes et&nbsp;granz&nbsp;apareillemenz,&nbsp;car&nbsp;li cuens covoitoit mout&nbsp;et&nbsp;desirroit ensamble
o&nbsp;lui par&nbsp;.iii.&nbsp;jorz ou&nbsp;par&nbsp;.iiii.&nbsp;a&nbsp;estre&nbsp;por oïr ses seintes paroles&nbsp;et&nbsp;sa seinte doctrine si
come il l'avoit jadis&nbsp;oïe.&nbsp;Si comanda
a&nbsp;ses serjanz qi&nbsp;peschier savoient q'il entrassent es
nes et&nbsp;alassent peschier en&nbsp;mer,&nbsp;si&nbsp;preïssent
poissons de&nbsp;pluiseurs manieres&nbsp;et&nbsp;aprés ses aportassent&nbsp;aprés lui.&nbsp;Cil firent
son comandement&nbsp;qi es nes entrerent&nbsp;et&nbsp;conmencierent a&nbsp;peschier,&nbsp;car
la&nbsp;mer estoit coie et&nbsp;pesible.&nbsp;La&nbsp;contesse&nbsp;Beneoite&nbsp;et&nbsp;pluiseurs genz estoient
seur&nbsp;le rivage por esgarder ceus qi&nbsp;peschoient&nbsp;qi&nbsp;ja
avoient tant peschié q'il avoient&nbsp;poissons pris de
meintes samblances, si&nbsp;s'en&nbsp;repairierent&nbsp;et&nbsp;si com il aproismierent le&nbsp;&nbsp;[ fol. 139c]&nbsp; port,&nbsp;vent lor sorst de terre,&nbsp;si com il avient&nbsp;sovent,
si&nbsp;les regieta arriere en&nbsp;palagre&nbsp;et&nbsp;coumença tant fort a&nbsp;tempester qe&nbsp;lor mast
brisierent&nbsp;et&nbsp;la nef croissoit
si&nbsp;durement qu'il&nbsp;n'atendoient qe le
peril dont il receüssent&nbsp;mort.&nbsp;Mout estoient loing de&nbsp;terre&nbsp;et&nbsp;la&nbsp;tempeste&nbsp;par&nbsp;estoit si tres grant
et&nbsp;la&nbsp;tormente&nbsp;qe nus n'osoit entrer en mer por eus aidier&nbsp;ne socorre.&nbsp;Toz
li&nbsp;pueples qi ensemble o&nbsp;la&nbsp;contesse estoient seur le&nbsp;rivage
de&nbsp;la&nbsp;mer&nbsp;esgardoient le&nbsp;grant
peril ou cil estoient&nbsp;et qant la&nbsp;nef comença a&nbsp;plongier&nbsp;atot&nbsp;les homes
qi&nbsp;dedenz estoient,&nbsp;la seinte contesse tendi ses meins vers le
ciel,&nbsp;si comença a&nbsp;hautes voiz a&nbsp;crier, si&nbsp;dist&nbsp;:&nbsp;"Dex des crestiens,&nbsp;Dex&nbsp;qui&nbsp;nos avons oï
annoncier&nbsp;a&nbsp;seint Marcel,&nbsp;delivre tes sers del grant&nbsp;peril de&nbsp;mort ou&nbsp;il
sont."&nbsp;Tantost fu la tempeste abessie par&nbsp;la&nbsp;volenté nostre
Signor&nbsp;et&nbsp;la&nbsp;nef
a&nbsp;port revenue&nbsp;et&nbsp;cil
repeirierent&nbsp;sein et&nbsp;haitié a&nbsp;totes lor rois
et&nbsp;a&nbsp;tout lor&nbsp;poissons au rivage.&nbsp;Qant ce virent
cil qi&nbsp;la estoient assamblé,&nbsp;il gloirefierent
nostre&nbsp;Signor&nbsp;qi en&nbsp;toz
leus socort ses sers&nbsp;et&nbsp;aïde.&nbsp;
Aprés ce se&nbsp;departi seinz
Marceaus&nbsp;de&nbsp;Mortaigne,&nbsp;si&nbsp;s'en&nbsp;ala
a&nbsp;Lymoges&nbsp;et&nbsp;li&nbsp;cuens Soybres repaira&nbsp;a&nbsp;Bordeaus a&nbsp;tote sa&nbsp;mesnie.&nbsp;Et li duz Estienes fist faire&nbsp;l'eglyse deseure le sepulcre&nbsp;seinte&nbsp;Valerie mout bele et&nbsp;mout
covignable,&nbsp;si&nbsp;com je vos ai&nbsp;devant conté.&nbsp;Et
qant&nbsp;ele fu&nbsp;parfete et&nbsp;aornee,&nbsp;li seinz
evesqes&nbsp;la&nbsp;beneï&nbsp;
et&nbsp;sacra﻿&nbsp;par&nbsp;grant devotion.&nbsp;Et qant&nbsp;cele
sollempnité&nbsp;et&nbsp;cele feste fu&nbsp;parfaite,&nbsp;li&nbsp;seinz
evesqes s'en ala a&nbsp;un chastel qe l'en&nbsp;apeloit Anse.&nbsp;La
avoient li paien une ydre&nbsp;en l'oneur de Jupiter&nbsp;lor deu q'il molt honoroient.&nbsp;Devant cele&nbsp;ymage ou&nbsp;il tant creoient
avoit molt de languereus et&nbsp;de&nbsp;malades&nbsp;qi estoient entrepris de&nbsp;pluiseurs maladies. Meintenant
qe&nbsp;li&nbsp;seinz hom vint&nbsp;el chastel,&nbsp;cil qi&nbsp;i&nbsp;habitoient vindrent a&nbsp;lui&nbsp;et&nbsp;si&nbsp;li proierent q'il comandast a&nbsp;cele&nbsp;ymage a&nbsp;parler.&nbsp;Seinz Marceaus comença
a&nbsp;sorrire et&nbsp;si&nbsp;dist&nbsp;:&nbsp;"Deables,&nbsp;je te conjur&nbsp;el&nbsp;non nostre
Signor Jesu&nbsp;Crist&nbsp;qe tu&nbsp;isses&nbsp;&nbsp;[ fol. 139d]&nbsp;de&nbsp;cest ymage ou tu&nbsp;sieus&nbsp;douner respons as homes qe&nbsp;tu decevoies&nbsp;et&nbsp;si&nbsp;te&nbsp;demostre&nbsp;en&nbsp;tel forme
a&nbsp;cest pueple qi ci&nbsp;est&nbsp;q'il te puisse veoir et&nbsp;conoistre."&nbsp;Meintenant
issi&nbsp;li deables fors del ymage&nbsp;et&nbsp;fu&nbsp;devant eus touz&nbsp;droiz en estant en samblance
d'un enfant&nbsp;noir et&nbsp;hisdeus.&nbsp;Grant plenté
avoit de&nbsp;cheveus noirs&nbsp;et&nbsp;tresq'as piez
li&nbsp;venoient.&nbsp;Et&nbsp;par la boche et&nbsp;par les euz
et&nbsp;par le nés li issoit feus ardanz&nbsp;et&nbsp;puans flambes.&nbsp;Dont&nbsp;parla&nbsp;seinz Marceaus li&nbsp;bons evesqes au&nbsp;pueple
et&nbsp;si&nbsp;dist&nbsp;:&nbsp;"Beles&nbsp;genz, or poez veoir&nbsp;et&nbsp;esgarder quel
deu vos aoriez.&nbsp;Bien sachiez&nbsp;q'il ne&nbsp;puet aidier
ne&nbsp;vos ne&nbsp;lui meïsmes.&nbsp;"&nbsp;Lors se torna
vers le&nbsp;deable qi&nbsp;la estoit ne&nbsp;ne s'osoit movoir
et&nbsp;si&nbsp;li&nbsp;dist&nbsp;:&nbsp;"Je&nbsp;te
comant&nbsp;qe tu combrises cele ymage tote&nbsp;en poudre&nbsp;si com je
t'avoie devant dit&nbsp;et&nbsp;puis si&nbsp;t'en&nbsp;va&nbsp;es
desers leus ou&nbsp;nus n'abite&nbsp;et&nbsp;la&nbsp;soiez tresq'au jor del
Juise ne&nbsp;ne fai mal a&nbsp;nule creature."&nbsp;Tantost combrisa li
deables tote l'ymage
et&nbsp;froisça&nbsp;en&nbsp;poudre&nbsp;ne onqes puis ne&nbsp;s'aparut a&nbsp;nule rien
vivant par le comandement del seint home&nbsp;et&nbsp;seinz
Marceaus&nbsp;fist devant lui venir toz les malades et&nbsp;ceus&nbsp;qi&nbsp;diverses enfermetez avoient,&nbsp;si fist le&nbsp;signe de&nbsp;la seinte croiz sor
eus.&nbsp;Meintenant&nbsp;furent gueriz et&nbsp;sanez.&nbsp;Et lors se
baptizierent&nbsp;et&nbsp;tuit cil&nbsp;ensamble o&nbsp;eus qi en
la&nbsp;vile arrestoient.&nbsp;
De&nbsp;la&nbsp;se&nbsp;departi li seinz evesqes,&nbsp;si&nbsp;s'en&nbsp;repaira a&nbsp;Lymoges,&nbsp;si fist fere&nbsp;une molt bele eglisse la
ou&nbsp;la&nbsp;meson&nbsp;seinte Valerie estoit
&nbsp;et&nbsp;cele&nbsp;eglisse
si&nbsp;fu&nbsp;establie en l'oneur de&nbsp;Deu et&nbsp;de&nbsp;ma&nbsp;dame seinte&nbsp;Marie&nbsp;et&nbsp;de monsigneur seint
Pere.&nbsp;Qant&nbsp;ele fu consomee,&nbsp;li&nbsp;seinz
evesqes fist feire&nbsp;en&nbsp;la&nbsp;partie devers Occident sa sepouture.&nbsp;Et derriere en l'autre croute fist feire la sepouture&nbsp;le duc Estiene,&nbsp;si com il avoit proié.&nbsp;Et devant sa sepouture fist fere un autel&nbsp;en l'oneur seint Estiene le premerein
martyr molt richement atorné de&nbsp;tables d'or&nbsp;et&nbsp;si&nbsp;i&nbsp;mist&nbsp;.vi.&nbsp;corones d'or et&nbsp;.vi.&nbsp;lampes&nbsp;d'or.&nbsp;Et aprés fist fere
un autel en&nbsp;l'oneur&nbsp;seint
Pere le prince des apostres &nbsp;et&nbsp;son&nbsp;proisme,&nbsp;si&nbsp;le fist covrir
de&nbsp;plataines d'or&nbsp;tout&nbsp;[ fol. 140a]&nbsp;entor.&nbsp;Et si fist deseure un tabernacle&nbsp;d'or&nbsp;et as&nbsp;.iiii.&nbsp;angles, si&nbsp;com li&nbsp;tabernacles
descendoit as&nbsp;.iiii.&nbsp;cornes de l'autel,&nbsp;fist fere&nbsp;.iiii.&nbsp;mout riches
corones d'or et&nbsp;de pierres precieuses&nbsp;et&nbsp;devant l'autel fist
metre&nbsp;.vi.&nbsp;lampes de&nbsp;tres&nbsp;pur or,&nbsp;por ce q'eles i&nbsp;arsissent adés&nbsp;jor&nbsp;et&nbsp;nuit sanz
defaillance.&nbsp;Et si fist ferre&nbsp;un encensier d'or
et&nbsp;.ii.&nbsp;chandelabres d'or&nbsp;et&nbsp;&nbsp;une croiz d'or por servir
a&nbsp;l'autel adés et&nbsp;l'office&nbsp;feire.&nbsp;Qant li seinz confessors ot totes ces&nbsp;choses
fetes&nbsp;et&nbsp;consomees,&nbsp;il&nbsp;apela le duc Estiene&nbsp;et&nbsp;si li dist&nbsp;:&nbsp;"Beneïssons et&nbsp;sacrons ceste&nbsp;meson en l'oneur de&nbsp;Deu et&nbsp;de&nbsp;ses seinz que,&nbsp;qant les ames isteront
de nos cors,&nbsp;q'il nos&nbsp;soit puis guerredonieres de&nbsp;nos feiz et&nbsp;de&nbsp;nos&nbsp;diz et&nbsp;de&nbsp;nos
oevres."&nbsp;Qant ce oï&nbsp;li&nbsp;duz,
il comanda par tot son regne qe&nbsp;l'en feïst amener
formenz et&nbsp;vins et&nbsp;bues cras
et&nbsp;vaches&nbsp;et&nbsp;voleilles
et&nbsp;venoisons a&nbsp;la cité.&nbsp;Et&nbsp;puis si&nbsp;comanda qe l'en tendist tentes et&nbsp;trés
et&nbsp;paveillons tot entor&nbsp;la&nbsp;cité&nbsp;et&nbsp;qe tuit cil de&nbsp;la&nbsp;contree
ou&nbsp;il avoit seignorie et&nbsp;poesté&nbsp;venissent
lié&nbsp;et&nbsp;heitié a&nbsp;cele dedication.&nbsp;Et si comanda qe&nbsp;toz ceus qi i&nbsp;vendroient a&nbsp;riches,&nbsp;a&nbsp;povres&nbsp;et&nbsp;a&nbsp;estranges donast l'en tot ce qe il auroient mestier a&nbsp;grant plenté.&nbsp;Qant tot&nbsp;einsi
fu&nbsp;fait ce qe li&nbsp;duz ot comandé&nbsp;et&nbsp;ses&nbsp;genz furent
venues et&nbsp;assamblees,&nbsp;seinz&nbsp;Marceaus li beneüreus evesqes les apela&nbsp;et&nbsp;si dist :"Beau signor, or soiez demein
si&nbsp;aparelliez&nbsp;et&nbsp;si&nbsp;nez et&nbsp;si&nbsp;pur de cuer
et&nbsp;de&nbsp;cors qe vos&nbsp;puissiez reçoivre nostre
Signor et&nbsp;ses angeles si&nbsp;dignement qe qant les ames
istront&nbsp;de nos cors,&nbsp;q'il nos lest habiter
ensamble&nbsp;o&nbsp;lui en la compaignie de&nbsp;ses seinz et&nbsp;de&nbsp;ses&nbsp;angeles."
A&nbsp;lendemein fist li&nbsp;seinz hom la&nbsp;beneïçon de&nbsp;l'eglisse.&nbsp;Et si com il
chantoit&nbsp;la&nbsp;messe,&nbsp;li&nbsp;deables entra el cors d'un jovencel&nbsp;qi hauz hom estoit
et&nbsp;cuens de&nbsp;Tors,&nbsp;Ernous avoit non,&nbsp;et&nbsp;el&nbsp;cors de&nbsp;sa feme&nbsp;qui&nbsp;mout estoit gente et&nbsp;bele et&nbsp;haute
dame&nbsp;crestiene&nbsp;entra einsi uns autres
deables&nbsp;si qe ambedui furent fors del senz&nbsp;et&nbsp;plein&nbsp;de&nbsp;grant rage et&nbsp;de
derverie.&nbsp;Qant li seinz&nbsp;evesqes les oï&nbsp;einsi
deviser,&nbsp;il ne vout mie&nbsp;q'il soffrissent
longement ceste peine,&nbsp;einz&nbsp;&nbsp;[ fol. 140b]&nbsp;les&nbsp;comanda a&nbsp;amener devant&nbsp;lui.&nbsp;Et&nbsp;quant il i&nbsp;furent, il parla,
si&nbsp;dist&nbsp;:&nbsp;"Felon deable, por qoi&nbsp;fustes vos si hardi qe vos entrastes es cors de cez jovenceaus&nbsp;?&nbsp;"&nbsp;Li deable
respondirent&nbsp;:&nbsp;"Por&nbsp;ce q'il
ne&nbsp;fesoient mie&nbsp;les coumandemenz qe tu feïz hier,&nbsp;ce&nbsp;est q'il se meintenissent tresq'a hui cest jor netement
et&nbsp;chastement.&nbsp;Il n'en firent
noient,&nbsp;einz ont la&nbsp;nuit demenee en&nbsp;lor charneus deliz aemplir
et&nbsp;feire.&nbsp;Et por ceste ochoison somes nos&nbsp;entré en eus
et&nbsp;si&nbsp;les tormentons."&nbsp;Qant ce&nbsp;oï&nbsp;li duz
et&nbsp;li pueples qi&nbsp;la estoit assamblez,&nbsp;il&nbsp;proierent
le seintisme home tuit a&nbsp;une&nbsp;voiz&nbsp;q'il delivrast les jovenceaus des deables qi
les traveilloient.&nbsp;Dont se torna seinz&nbsp;Marceaus&nbsp;vers les deables
et&nbsp;si&nbsp;lor&nbsp;dist&nbsp;:&nbsp;"Je&nbsp;vos&nbsp;conjur de&nbsp;par nostre Signor Jesu&nbsp;Crist&nbsp;que&nbsp;vos&nbsp;issiez des cors a&nbsp;ces jovenceaus&nbsp;ne jamés n'i
aiez d'entrer nule poissance."&nbsp;Tantost aemplirent li
deable ses conmandemenz,&nbsp;si s'en partirent, car demorer n'i
oserent.&nbsp;Li&nbsp;jovenceaus fu&nbsp;sanez et&nbsp;sa feme
qi&nbsp;mout&nbsp;en&nbsp;loerent nostre Signor
et&nbsp;gracierent&nbsp;et&nbsp;toz&nbsp;li&nbsp;pueples aussint qi le grant
miracle avoient veü.&nbsp;Si grant grace dona nostre
Sires&nbsp;a&nbsp;seint Marceau&nbsp;qe el&nbsp;jor q'il beneï cele&nbsp;eglisse, aprés ce
qe la&nbsp;messe fu&nbsp;chantee,&nbsp;qe&nbsp;si&nbsp;granz clartés descendi
sor ceus qi&nbsp;la dedenz&nbsp;estoient del ciel,&nbsp;qe&nbsp;a&nbsp;peines pooit
veoir li&nbsp;uns&nbsp;l'autre&nbsp;por la grant resplendisseur.&nbsp;&nbsp;Sour le seint home
et&nbsp;environ lui avoit&nbsp;si&nbsp;tres&nbsp;grant clarté q'il n'est langue nule qi&nbsp;dire le peüst&nbsp;ne&nbsp;la&nbsp;pooit iols d'ome terrien&nbsp;esgarder ne
veoir.&nbsp;L'eglisse seint
Pere fu&nbsp;beneïe as sisimes nones de&nbsp;mai el tens Noiron&nbsp;l'empereor
de&nbsp;Rome&nbsp;au&nbsp;.xiiii.ime an devant&nbsp;son empire,&nbsp;ce
est&nbsp;au daerrenier an q'il tint&nbsp;la&nbsp;signorie&nbsp;et&nbsp;qe Vaspasiens rechut aprés&nbsp;lui le reigne.&nbsp;
Quant tout ce&nbsp;fu&nbsp;fait et&nbsp;le&nbsp;dediement&nbsp;aussi
si&nbsp;com droiz est et&nbsp;costume,&nbsp;seinz Marceaus&nbsp;et&nbsp;li&nbsp;duz Estienes&nbsp;establirent prestres
et&nbsp;clers qi&nbsp;le service feïssent en&nbsp;cele eglisse chascun
jor,&nbsp;si i&nbsp;mistrent&nbsp;Andriu le
compaignon Aurelien q'il
avoit&nbsp;resuscité de mort&nbsp;et&nbsp;si&nbsp;lor comanda q'il vesqis-&nbsp;[ fol. 140c]&nbsp;-sent religieusement&nbsp;et servissent Deu si&nbsp;com il avoient voé&nbsp;
et&nbsp;feire le devoient.&nbsp;Et Hyldebert le fil&nbsp;Archade le conte de&nbsp;Poitiers qui&nbsp;aussint avoit esté resuscitez de&nbsp;mort
a&nbsp;vie&nbsp;i&nbsp;mist li seinz evesqes&nbsp;et&nbsp;.xxxvi.&nbsp;autres clers&nbsp;por&nbsp;ce&nbsp;q'il
servissent nostre Signor assiduelment&nbsp;et&nbsp;fussent
adés en orissons et&nbsp;en proieres.&nbsp;Li&nbsp;duz Estienes lor dona tant et&nbsp;establi de&nbsp;ses
rentes por lor vivre et&nbsp;por lor vesteüres avoir&nbsp;qe de&nbsp;la ne&nbsp;les covint movoir por
nule necessité ne por nule besoigne.&nbsp;Et si mist li&nbsp;dus&nbsp;.xii.&nbsp;gardes
por&nbsp;garder l'eglisse et&nbsp;les vesseaus&nbsp;qi
beneïz estoient&nbsp;et&nbsp;si&nbsp;lor
establi li duz ou&nbsp;il prenderoient viandes
et&nbsp;vestemenz.&nbsp;Et&nbsp;puis si fist feire un ospital ou&nbsp;il
comanda&nbsp;chascun jor a&nbsp;reçoivre&nbsp;.v.&nbsp;cens povres et&nbsp;si
atorna la&nbsp;rente dont il auroient viandes.&nbsp;Qant&nbsp;einsi fu
establi et&nbsp;fet et&nbsp;ce&nbsp;vint au tierç&nbsp;
jor&nbsp;de&nbsp;la dedication de&nbsp;l'eglisse,&nbsp;li&nbsp;seinz evesqes&nbsp;fist tout le pueple revenir
et&nbsp;assembler,&nbsp;si
conmença a&nbsp;sermoner&nbsp;et&nbsp;lor&nbsp;ensigna la seinte&nbsp;foi&nbsp;nostre Signor&nbsp;et&nbsp;lor vraie creance&nbsp;tres&nbsp;la&nbsp;matinee&nbsp;tresq'a mienuit.&nbsp;Aprés si&nbsp;chanterent la messe&nbsp;et&nbsp;qant la messe fu&nbsp;chantee,&nbsp;il&nbsp;lor fist
beneïçon et&nbsp;si&nbsp;dist&nbsp;:&nbsp;"[Omnipotens Deus sua gracia nos
benedicat et ab omni malo deffendat.]"&nbsp;Ce fu a&nbsp;dire&nbsp;:&nbsp;li&nbsp;toz&nbsp;poissanz Dex nos beneïe par sa grace&nbsp;et&nbsp;si nos&nbsp;deffende de&nbsp;tot
mal.&nbsp;Touz li&nbsp;pueples respondi : &nbsp;"Amen".&nbsp;"Et por ce, dist li seinz hom,&nbsp;qe vos en&nbsp;s'onor
estes&nbsp;venuz au&nbsp;beneïr ceste eglysse,&nbsp;vos face li&nbsp;pius Dex perseverer
en&nbsp;boines&nbsp;oevres."&nbsp;Tuit respondirent : "Amen".&nbsp;"Et por&nbsp;ce, dist li seinz hom,&nbsp;et&nbsp;qant voz
partiroiz&nbsp;de&nbsp;cest siecle par son conmandement, li&nbsp;pius&nbsp;Dex&nbsp;vos otroit&nbsp;qe vos soiez si parfez&nbsp;qe&nbsp;vos puissiez aler en la compaignie de&nbsp;ses&nbsp;seinz en parmenable vie."&nbsp;Tuit respondirent :
"Amen".&nbsp;"Ce vos otroit li Peres
et&nbsp;li Fils et&nbsp;li&nbsp;seinz&nbsp;Esperiz qi
vit et&nbsp;regne, uns seus Dex, par&nbsp;toz&nbsp;les siecles des
siecles."&nbsp;Touz&nbsp;li pueples respondi&nbsp;:&nbsp;"Amen".&nbsp;
Lors se departi toz&nbsp;li pueples,
si&nbsp;s'en ala chascuns a&nbsp;sa propre chose a&nbsp;grant
joie.&nbsp;Li evesqe de&nbsp;la&nbsp;loy&nbsp;paiene qi&nbsp;batu avoient
le seint evesqe,&nbsp;si&nbsp;&nbsp;[ fol. 140d]&nbsp;com je vos ai arriere dit,&nbsp;estoient toz tens&nbsp;ensamble o&nbsp;lui &nbsp;et&nbsp;estoient si converti
a&nbsp;nostre&nbsp;Signor,&nbsp;q'il&nbsp;estoient
adés&nbsp;en&nbsp;orissons et&nbsp;en
velles&nbsp;et&nbsp;en&nbsp;totes bones oevres&nbsp;et&nbsp;jeunoient
chascun&nbsp;jor&nbsp;tresq'au vespre&nbsp;et&nbsp;adonc ne menjoient se&nbsp;pain non
et&nbsp;eve.&nbsp;Li&nbsp;seinz evesqes sacra et&nbsp;ordena
Aurelien,&nbsp;si qu'il
fu evesqes aprés lui de&nbsp;Lymoges&nbsp;et&nbsp;Andriu fist il doien
de&nbsp;l'eglyse ou il&nbsp;fu enseveliz.&nbsp;Et bien
sachiez qe nostre Sires&nbsp;dona si grant grace a&nbsp;Aurelien&nbsp;q'il
fist pour&nbsp;lui meint bel miracle.&nbsp;Et seinz
Marceaus&nbsp;li&nbsp;beneürés evesqes s'en ala preeschier par&nbsp;totes les citez et&nbsp;par les chasteaus
et&nbsp;par&nbsp;totes&nbsp;les viles de&nbsp;France&nbsp;et&nbsp;fist
fere em&nbsp;pluiseurs&nbsp;lius beles eglisses&nbsp;et&nbsp;atorna pluiseurs
genz&nbsp;a&nbsp;creance.&nbsp;Et bien&nbsp;sachiez q'il n'aloit mie sor&nbsp;cheval ne&nbsp;sor asne&nbsp;ne n'avoit en ses piez&nbsp;chaucemente
nule,&nbsp;einz aloit a&nbsp;pié toz deschauz si&nbsp;com nostre
Sires avoit comandé&nbsp;a&nbsp;ses apostres.&nbsp;Et del tout en&nbsp;tout
metoit li&nbsp;seinz hom cure et&nbsp;entendement en aemplir&nbsp;les
comandemenz nostre Signor&nbsp;et&nbsp;a&nbsp;ensivre&nbsp;les&nbsp;oevres seint Pere l'apostre
son&nbsp;mestre.&nbsp;Et&nbsp;si atorna&nbsp;li seinz&nbsp;evesqes par tote l'eveschié&nbsp;de&nbsp;Lymoges&nbsp;et&nbsp;par la terre d'Aquitaine&nbsp;et&nbsp;par&nbsp;les proçaines contrees d'environ qe cil qi&nbsp;i&nbsp;habitoient&nbsp;venoient chascun an a&nbsp;l'eglise Seint
Estiene le premerein martyr qu'il&nbsp;avoit beneïe por&nbsp;faire lor orissons et&nbsp;si
aportoient lor offrendes et&nbsp;lor lumineres.&nbsp;Et qant&nbsp;il i&nbsp;avoient&nbsp;.iii.&nbsp;jorz demoré,&nbsp;il
estoient ensigniez de&nbsp;la seinte doctrine&nbsp;et&nbsp;sermonez,&nbsp;il recevoient
beneïçon del seint evesqe, si&nbsp;s'en&nbsp;repeiroient.&nbsp;Si grant grace li avoit nostre&nbsp;Sires donee&nbsp;q'il conoissoit tot pleinement&nbsp;les
pensees des homes.&nbsp;Il sermonoit et&nbsp;preechoit as genz de&nbsp;toz les
biens q'il pooit conter ne dire&nbsp;et&nbsp;lor&nbsp;ensignoit tot apertement&nbsp;les paroles de&nbsp;la
seinte Euvangile&nbsp;et&nbsp;sa
predicaton faisoit bien a&nbsp;dire et&nbsp;a&nbsp;croire,&nbsp;car&nbsp;nostre
Sires faisoit por lui mout de&nbsp;beaus&nbsp;miracles.&nbsp;Il rendoit as avugles lor
veües,&nbsp;si&nbsp;com je&nbsp;vos ai assez devant
dit,&nbsp;as sorz lor&nbsp;oïes,&nbsp;as clos lor aleüres, as&nbsp;muez lor paroles&nbsp;et&nbsp;les morz fesoit il&nbsp;resusciter
et&nbsp;revenir a&nbsp;vie&nbsp;et&nbsp;pluiseurs autres choses
fist il qi&nbsp;seroient&nbsp;[ fol. 141a]&nbsp;dignes de raconter,&nbsp;s'eles&nbsp;estoient escrites.&nbsp;Je,&nbsp;Aureliens,&nbsp;vous
ai&nbsp;raconté ce qe je ai oï de&nbsp;lui
et&nbsp;veü,&nbsp;puis q'il me baptiza
en&nbsp;l'eve del&nbsp;seint baptesme&nbsp;et&nbsp;puis q'il me fist
revenir&nbsp;en&nbsp;vie d'infer la&nbsp;ou je estoie,&nbsp;et ce qe je en oï
conter&nbsp;ses deciples et&nbsp;de&nbsp;lui meïsmes de&nbsp;sa boche.&nbsp;Encore racontast il en&nbsp;eus
tieus choses,&nbsp;car il voloit pluiseurs choses de&nbsp;lui celer qi
granz estoient et&nbsp;taire.&nbsp;Or ne&nbsp;vos conterai plus
de&nbsp;sa&nbsp;vie,&nbsp;se tant non com il trespassa&nbsp;de cest siecle
et&nbsp;parvint a&nbsp;la gloire q'il tant avoit deservie.&nbsp;
Au&nbsp;.xl.&nbsp;ime&nbsp;an aprés la&nbsp;resurrection&nbsp;nostre
Signor Jesu&nbsp;Crist,&nbsp;qe&nbsp;Vaspasiens estoit empereres de Rome, estoit&nbsp;seinz Marceaus li&nbsp;bons evesqes en&nbsp;orissons
si&nbsp;com&nbsp;il avoit a&nbsp;costume.&nbsp;La&nbsp;s'aparut nostre
Seignor a&nbsp;lui,&nbsp;pleinz de&nbsp;mout grant clarté&nbsp;et&nbsp;molt&nbsp;grant resplendisseur,&nbsp;si&nbsp;dist :
"Frere, pais
soit&nbsp;a&nbsp;toi&nbsp;!&nbsp;Tu seras tempre ensamble o&nbsp;moi en
la&nbsp;clarté qui&nbsp;ja&nbsp;ne prendra&nbsp;fin,&nbsp;por&nbsp;ce qe&nbsp;tu as obeï&nbsp;as&nbsp;comandemenz de&nbsp;mes
paroles."&nbsp;Qant ce&nbsp;oï&nbsp;li seinz confessorz,&nbsp;il fu
raempliz de&nbsp;mout&nbsp;grant joie,
si&nbsp;dist&nbsp;:&nbsp;"Beaus Sire,&nbsp;je sui aussint&nbsp;liez de ce qe je voi
ta&nbsp;face&nbsp;qe donc se je
estoie&nbsp;resuscitez de&nbsp;mort a&nbsp;vie fors de
ma&nbsp;sepouture.&nbsp;Tu&nbsp;ies Jesu&nbsp;Criz, li fiuz
Deu,&nbsp;mes sires et&nbsp;&nbsp;mes mestres cui je vi, cui je conui,&nbsp;cui je&nbsp;ting,&nbsp;cui je amai,&nbsp;cui je ai
toz tens desirré a&nbsp;servir&nbsp;et&nbsp;a&nbsp;esgarder.&nbsp;Beaus Sire, ta parole m'est si&nbsp;douce&nbsp;q'ele
veint totes les doceurs del monde.&nbsp;Beaus Sire Jesu&nbsp;Criz, bons mestres,&nbsp;je deproi&nbsp;ta&nbsp;grant pitié,&nbsp;qe&nbsp;tu
comandes qe je soie receüz en la clarté qe&nbsp;tu as a&nbsp;moi promise&nbsp;et&nbsp;a&nbsp;toz ceus qi&nbsp;te
servent et&nbsp;aiment."&nbsp;Dont li dist&nbsp;nostre
Sires&nbsp;:&nbsp;"Chiers freres, au sisiesme jour&nbsp;vendrai je&nbsp;a&nbsp;toi&nbsp;et&nbsp;si&nbsp;te recevrai ensamble
o&nbsp;mes angeles et&nbsp;ensamble o&nbsp;les prophetes
et&nbsp;&nbsp;les martyrs&nbsp;et&nbsp;ensamble o&nbsp;la torbe de virges&nbsp;et&nbsp;de
confessors,&nbsp;si te&nbsp;meterai ensamble o&nbsp;tes&nbsp;freres&nbsp;et&nbsp;serras entiers et&nbsp;parçoniers ensamble o&nbsp;eus de&nbsp;mon
regne."&nbsp;Atant s'en parti nostre Sires&nbsp;et&nbsp;li&nbsp;seinz evesqes apela toz ses freres, si&nbsp;lor&nbsp;nonça
et&nbsp;dist le&nbsp;jor q'il trespasseroit&nbsp;de ceste
vie&nbsp;et&nbsp;qe par nostre
Signor Jesu&nbsp;Crist&nbsp;le&nbsp;savoit certeinement.&nbsp;Lors prist
messages,&nbsp;si&nbsp;les envoia par totes les regions q'il
avoit&nbsp;&nbsp;[ fol. 141b]&nbsp;converties.&nbsp;Si comanda qe&nbsp;tout le
pueple,&nbsp;et&nbsp;un
et&nbsp;autre,&nbsp;venissent a&nbsp;lui
et&nbsp;assemblassent,&nbsp;si
recevroient beneïçon&nbsp;et&nbsp;absolution de&nbsp;lor pechiez,&nbsp;car il lor
donroit ensint com il avoit&nbsp;de&nbsp;nostre Signor receüe&nbsp;ensamble o&nbsp;saint
Pere&nbsp;et&nbsp;les autres apostres.&nbsp;Qant ce oï&nbsp;li pueples&nbsp;q'il avoit
converti a&nbsp;vraie foi&nbsp;et&nbsp;tornez de&nbsp;lor&nbsp;creances,&nbsp;il s'esmurent por oïr sa seinte
predication et&nbsp;sa beneïçon
recevoir,&nbsp;einçois q'il&nbsp;partist d'eus ne de cest siecle.&nbsp;Il&nbsp;i&nbsp;vindrent&nbsp;cil d'Auvergne&nbsp;et&nbsp;Poitevin et&nbsp;cil de
Gascoigne&nbsp;et&nbsp;cil del&nbsp;Meine&nbsp;et&nbsp;les&nbsp;genz qi entor lui manoient es diverses
contrees, si assemblerent.&nbsp;Li&nbsp;seinz
evesqes estoit en veilles, en geunes&nbsp;et&nbsp;&nbsp;en orissons.&nbsp;Et qant il estoit la nuit un
seul&nbsp;petit reposez,&nbsp;il se levoit et&nbsp;rendoit
a&nbsp;nostre&nbsp;Signor graces et&nbsp;loenges tresq'a&nbsp;l'eure de tierce&nbsp;et&nbsp;puis si chantoit messe&nbsp;por lui et&nbsp;por toz&nbsp;ceus q'il avoit
convertiz a&nbsp;foi et&nbsp;a&nbsp;creance&nbsp;et&nbsp;puis si&nbsp;preeschoit tresq'au
vespre&nbsp;et&nbsp;lors menjoit
un seul petit de&nbsp;pein et&nbsp;eve,&nbsp;noient el.&nbsp;
Quant li&nbsp;jors aproisma q'il
devoit&nbsp;trespasser,&nbsp;li&nbsp;pueples qi&nbsp;la estoit assamblez li
proia&nbsp;q'il les
doctrinast&nbsp;et&nbsp;enseignast encore de&nbsp;ses seintes
paroles&nbsp;einçois q'il trespassast de&nbsp;ceste vie&nbsp;et&nbsp;lors&nbsp;issi&nbsp;li&nbsp;seinz
hom de&nbsp;la cité&nbsp;a&nbsp;la&nbsp;porte qe on apele&nbsp;Chaucine.&nbsp;La lor comença a&nbsp;sermoner et&nbsp;a&nbsp;preechier coment il devoient croire
et&nbsp;aorer Deu.&nbsp;Et&nbsp;aprés lor reconta coment Jesu&nbsp;Criz&nbsp;fu baptiziez
et&nbsp;coment il jeuna les&nbsp;.xl.&nbsp;jorz&nbsp;et&nbsp;coment il soffri
qe&nbsp;li deables le tempta&nbsp;et&nbsp;si lor ensigna coment nostre Sires avoit&nbsp;les apostres
doctrinez et&nbsp;ensigniez.&nbsp;Et si&nbsp;lor demostra com granz chose ce estoit
d'umilité,&nbsp;car par humilité pooit l'en venir&nbsp;la dont li
angele par lor orgueil, ce est del&nbsp;parmenable
regne, cheïrent&nbsp;et si&nbsp;lor disoit&nbsp;qe humilitez est la&nbsp;vertuz qi totes les
autres&nbsp;avoie et&nbsp;garde.&nbsp;Et si&nbsp;lor ensigna coment
il&nbsp;devoient vivre seintement et&nbsp;chastement&nbsp;et&nbsp;qe bien&nbsp;seüssent qe
de totes lor oevres&nbsp;lor covendroit raisson rendre&nbsp;devant le&nbsp;droiturier Jucheor&nbsp;et&nbsp;si lor dist q'il en
totes&nbsp;manieres haïssent avarice,&nbsp;car ele estoit
escomeniee&nbsp;ne&nbsp;ne meïssent mie lor
pensees&nbsp;[ fol. 141c]&nbsp;ne lor esperances en&nbsp;deliz ne&nbsp;en&nbsp;richesces&nbsp;qi&nbsp;tost sont trespassees et&nbsp;desfaillies,&nbsp;mes en&nbsp;Deu doit l'en avoir fiance&nbsp;et&nbsp;doit l'en
avoir&nbsp;a&nbsp;memoire l'example de&nbsp;richesces et&nbsp;del riche&nbsp;home dont li Euvangiles parole
et&nbsp;del lazere.&nbsp;De&nbsp;tieus choses
et&nbsp;d'autres parla li&nbsp;seinz hom&nbsp;tresqe au
vespre&nbsp;et&nbsp;dont fu il mout
constrains d'une maladie
de&nbsp;fievre,&nbsp;si&nbsp;lor fist&nbsp;beneïçon, si&nbsp;dist&nbsp;:&nbsp;"Nostre
Sires Dex vos puist&nbsp;beneïr par sa&nbsp;grace&nbsp;et&nbsp;si puist metre en&nbsp;vos&nbsp;le sens
de sa seinte sapience."&nbsp;Toz li pueples&nbsp;respondi
:"Amen".&nbsp;Et&nbsp;puis si&nbsp;lor dist encore&nbsp;:&nbsp;"Nostre Sires vos gart et&nbsp;beneïe
et&nbsp;ait merci de&nbsp;vos&nbsp;et&nbsp;vos doinst pes par sa grant misericorde,&nbsp;ce vos otroit Cil&nbsp;qi vos forma de tere&nbsp;et&nbsp;qi par son sanc vos rachata et&nbsp;qi poesté&nbsp;a&nbsp;par toz les siecles des siecles.&nbsp;Amen.&nbsp;"&nbsp;Et qant toz li pueples ot respondu "Amen",&nbsp;il&nbsp;se&nbsp;torna vers nostre Signor et&nbsp;si dist&nbsp;:&nbsp;
"Biaus Sire Dex,&nbsp;Jesu&nbsp;Criz, bons
paistres,&nbsp;je&nbsp;te comanç les
brebis qe&nbsp;tu me&nbsp;conmandas a&nbsp;garder par saint
Pierre&nbsp;et&nbsp;or
les te&nbsp;recomant&nbsp;je&nbsp;par&nbsp;lui
meïsmes&nbsp;a&nbsp;garder&nbsp;qi ies
verais&nbsp;paistres et&nbsp;verais governeres qe&nbsp;tu lor soiez
deffendierres et&nbsp;&nbsp;garde&nbsp;si&nbsp;voirement com tu les rachatas&nbsp;de&nbsp;ton precieus sanc&nbsp;qi Dex ies et&nbsp;Sires
par&nbsp;tot le siecle des siecles."&nbsp;Qant il ot einsi&nbsp;s'orisson finee et&nbsp;la&nbsp;beneïçon del
pueple,&nbsp;il&nbsp;se fist porter en l'eglisse seint
Estiene q'il&nbsp;avoit
establie&nbsp;et&nbsp;faite.&nbsp;La&nbsp;se mist il
a&nbsp;jenous&nbsp;devant l'autel et&nbsp;tendi ses
meins vers le&nbsp;ciel&nbsp;et&nbsp;fist s'orisson a&nbsp;nostre Signor
et&nbsp;si&nbsp;dist&nbsp;:&nbsp;"Beaus Sire
Dex,&nbsp;Jesu&nbsp;Criz qi ies mes
mestres&nbsp;et&nbsp;qi mon cors as
gardé netement tresq'a&nbsp;ceste heure de
conchieüre,&nbsp;qi m'envoias&nbsp;en&nbsp;ceste
contree por annoncier ton seintisme non&nbsp;et&nbsp;qi ne&nbsp;me deguerpesis mie&nbsp;en&nbsp;tribulations, encore vousisses tu que&nbsp;je fusse
povres,&nbsp;por ce qe&nbsp;li guerredons&nbsp;m'en
fust renduz es&nbsp;cieus,&nbsp;je te proi, beaus&nbsp;Sire, qe tu adreces si ma
voie qe&nbsp;li&nbsp;deable&nbsp;n'entendent a&nbsp;moi ne ne me
facent poor,&nbsp;einz soient si lor iols enobscurci par&nbsp;ta&nbsp;grant
clarté,&nbsp;q'il ne me puissent aproismier
ne&nbsp;troubler&nbsp;en&nbsp;la&nbsp;voie qe&nbsp;je
voeil&nbsp;&nbsp;[ fol. 141d]&nbsp;a&nbsp;Toi faire.&nbsp;Beaus Sire, oevre a&nbsp;moi&nbsp;la porte&nbsp;de&nbsp;paradis qe&nbsp;tu m'as
promise,&nbsp;si qe cil qi&nbsp;est&nbsp;anemis d'umeine
lignie ne se puisse esleecier de&nbsp;moi."&nbsp;Qant il ot totes ces choses
dites,&nbsp;si dist au&nbsp;daerrein a&nbsp;nostre
Signor&nbsp;:&nbsp;"Beaus Sire&nbsp;Dex,&nbsp; Jesu&nbsp;Criz cui ja toz tens ame,&nbsp;je&nbsp;te conmanç&nbsp;mon
esperit en&nbsp;tes seintes meins."&nbsp;Toz li&nbsp;pueples qi la estoit assamblez
de&nbsp;diverses contrees ploroit mout tendrement
et&nbsp;estoient&nbsp;a&nbsp;genous,&nbsp;si tendoient lor meins
vers le&nbsp;ciel&nbsp;et&nbsp;crioient a&nbsp;hautes
voiz por lor bon&nbsp;pastor q'il cremoient perdre.&nbsp;Il faisoit
signe de sa mein a&nbsp;toz ceus qi&nbsp;ploroient q'il
se&nbsp;teüssent&nbsp;et&nbsp;si&nbsp;disoit&nbsp;:&nbsp;"Beles
genz, taissiés voz!&nbsp;Dont n'oez vos&nbsp;com granz
loenges&nbsp;vienent&nbsp;del ciel&nbsp;?&nbsp;Certes nostre Sires
vient a&nbsp;moi&nbsp;si&nbsp;com il me proumist."&nbsp;Tantost vindrent
li&nbsp;apostres et&nbsp;si grant clartez resplendi en&nbsp;l'eglise&nbsp;q'ele passoit de&nbsp;.vii.&nbsp;la clarté del soleil
et&nbsp;la&nbsp;voiz&nbsp;nostre&nbsp;Signor fu&nbsp;oïe
qi&nbsp;dist&nbsp;:&nbsp;"Beneoite arme,&nbsp;is de&nbsp;cest cors,&nbsp;car&nbsp;tu venis
ici de&nbsp;lointaignes&nbsp;contrees&nbsp;et&nbsp;si deguerpesis tes
parenz&nbsp;et&nbsp;obeïs&nbsp;a&nbsp;mes
conmandemenz.&nbsp;Por ce seras tu&nbsp;ensamble o&nbsp;moi
parmenablement en&nbsp;la&nbsp;clarté&nbsp;qi&nbsp;ja&nbsp;ne&nbsp;prendra
fin."&nbsp;Et puis qe cele&nbsp;voiz
fu&nbsp;oïe,&nbsp;se&nbsp;departi l'ame del seint
cors,&nbsp;si&nbsp;s'en ala&nbsp;el&nbsp;ciel ensamble o&nbsp;cele
grant clarté&nbsp;qui&nbsp;la&nbsp;estoit venue,&nbsp;si qe&nbsp;tuit cil qi&nbsp;la&nbsp;estoient&nbsp;assemblez le&nbsp;virent &nbsp;et&nbsp;nostre Signor en gracierent
et&nbsp;loerent.&nbsp;Ce fu&nbsp;le jor devant des&nbsp;kalendes
de&nbsp;juin,&nbsp;si com cil qi i&nbsp;furent le&nbsp;raconterent.&nbsp;Dont fu oïe la&nbsp;voiz des angeles de&nbsp;totes&nbsp;parz
qi&nbsp;disoient&nbsp;:&nbsp;"Beaus Sire,
cil&nbsp;est&nbsp;beneürez qe&nbsp;tu
as&nbsp;receü&nbsp;et&nbsp;esleü&nbsp;!&nbsp;Por&nbsp;ce
habitera&nbsp;il toz jorz ensamble o&nbsp;Toi es&nbsp;cieus&nbsp;parmenablement sanz fin."&nbsp;
Quant ce&nbsp;vint a&nbsp;lendemein a&nbsp;ore&nbsp;de&nbsp;tierce,&nbsp;uns
palezineus&nbsp;fu&nbsp;aportez en&nbsp;l'eglisse qi&nbsp;ne&nbsp;se
pooit&nbsp;aidier de&nbsp;nul de&nbsp;ses membres&nbsp;et&nbsp;tantost com&nbsp;il fu&nbsp;atouchiez a&nbsp;la&nbsp;biere ou li
seinz cors gisoit, il fu gueriz
et&nbsp;sanez de&nbsp;sa&nbsp;grant maladie.&nbsp;Cil qi cest miracle virent
en&nbsp;gloirefierent nostre Signor&nbsp;qi
donoit a&nbsp;ses&nbsp;seinz si&nbsp;granz vertuz et&nbsp;si granz
poestés.&nbsp;Qant l'en&nbsp;porta son cors por enfoïr
et&nbsp;por&nbsp;[ fol. 142a]&nbsp;ensevelir&nbsp;a&nbsp;sa sepouture,&nbsp;le ciel aovrirent&nbsp;et&nbsp;donerent grant clarté&nbsp;et&nbsp;grant
lumiere,&nbsp;tresq'a&nbsp;tant qe&nbsp;li seinz
evesqes fu&nbsp;enterrez.&nbsp;Mil&nbsp;langues ne&nbsp;porroient mie dire, se&nbsp;je les avoie,&nbsp;le&nbsp;grant plorement et&nbsp;le&nbsp;grant criee&nbsp;qe&nbsp;li&nbsp;clerc&nbsp;et&nbsp;li&nbsp;pueples
i&nbsp;demenerent.&nbsp;Qant il fu enfoïz&nbsp;et&nbsp;mis en terre,&nbsp;li&nbsp;dervé&nbsp;et&nbsp;li&nbsp;avugle&nbsp;et&nbsp;cil qi estoient entrepris
de&nbsp;diverses enfermetez i&nbsp;venoient de&nbsp;lontaines contrees
et&nbsp;d'estranges&nbsp;regions,&nbsp;si&nbsp;i&nbsp;guerissoient par la&nbsp;merite
de&nbsp;monsigneur seint
Marcel&nbsp;et&nbsp;par la&nbsp;haute&nbsp;misericorde
de&nbsp;nostre Signor Jesu&nbsp;Crist
qi&nbsp;vit&nbsp;et&nbsp;regne parmenablement.
